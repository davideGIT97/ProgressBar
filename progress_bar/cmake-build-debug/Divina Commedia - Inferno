
Canto I
Nel mezzo del cammin di nostra vita
mi ritrovai per una selva oscura
ché la diritta via era smarrita.
1
Ahi quanto a dir qual era è cosa dura
esta selva selvaggia e aspra e forte
che nel pensier rinova la paura!
4
Tant’è amara che poco è più morte;
ma per trattar del ben ch’i’ vi trovai,
dirò de l’altre cose ch’i’ v’ho scorte.
7
Io non so ben ridir com’i’ v’intrai,
tant’era pien di sonno a quel punto
che la verace via abbandonai.
10
Ma poi ch’i’ fui al piè d’un colle giunto,
là dove terminava quella valle
che m’avea di paura il cor compunto,
13
guardai in alto, e vidi le sue spalle
vestite già de’ raggi del pianeta
che mena dritto altrui per ogne calle.
16
Allor fu la paura un poco queta
che nel lago del cor m’era durata
la notte ch’i’ passai con tanta pieta.
19
E come quei che con lena affannata
uscito fuor del pelago a la riva
si volge a l’acqua perigliosa e guata,
22
così l’animo mio, ch’ancor fuggiva,
si volse a retro a rimirar lo passo
che non lasciò già mai persona viva.
25
Poi ch’èi posato un poco il corpo lasso,
ripresi via per la piaggia diserta,
sì che ‘l piè fermo sempre era ‘l più basso.
28
Ed ecco, quasi al cominciar de l’erta,
una lonza leggera e presta molto,
che di pel macolato era coverta;
31
e non mi si partia dinanzi al volto,
anzi ‘mpediva tanto il mio cammino,
ch’i’ fui per ritornar più volte vòlto.
34
Temp’era dal principio del mattino,
e ‘l sol montava ‘n sù con quelle stelle
ch’eran con lui quando l’amor divino
37
mosse di prima quelle cose belle;
sì ch’a bene sperar m’era cagione
di quella fiera a la gaetta pelle
40
l’ora del tempo e la dolce stagione;
ma non sì che paura non mi desse
la vista che m’apparve d’un leone.
43
Questi parea che contra me venisse
con la test’alta e con rabbiosa fame,
sì che parea che l’aere ne tremesse.
46
Ed una lupa, che di tutte brame
sembiava carca ne la sua magrezza,
e molte genti fé già viver grame,
49
questa mi porse tanto di gravezza
con la paura ch’uscia di sua vista,
ch’io perdei la speranza de l’altezza.
52
E qual è quei che volontieri acquista,
e giugne ‘l tempo che perder lo face,
che ‘n tutt’i suoi pensier piange e s’attrista;
55
tal mi fece la bestia sanza pace,
che, venendomi ‘ncontro, a poco a poco
mi ripigneva là dove ‘l sol tace.
58
1. Nel mezzo del cammin di nostra vita (=a 35 anni) mi ritrovai per una selva oscura, perché avevo
smarrito la retta via. 4. Ahi, quanto è arduo e doloroso raccontare com’era selvaggia, intricata e impraticabile questa selva, il cui solo pensiero mi rinnova la paura! 7. Essa (=selva) è tanto amara, che la
morte lo è poco di più. Ma, per parlare del bene che
vi trovai, dirò delle altre cose che vi ho visto. 10. Io
non so ben dire come vi entrai, tanto ero pieno di
sonno a quel punto in cui abbandonai la via del vero. 13. Ma, dopo che fui giunto al piè di un colle,
dove terminava quella valle che mi aveva riempito
il cuore di paura, 16. guardai in alto e vidi la cima
[del colle] illuminata già dai raggi del pianeta (=il
sole sta sorgendo), che conduce il viandante dritto
per ogni strada. 19. Allora si quietò un poco la paura, che nel profondo del cuore mi aveva a lungo
agitato in quella notte che io trascorsi con tanta angoscia. 22. E, come il naufrago, uscito fuori del mare e giunto alla riva, con respiro affannoso si volge
indietro e guarda le onde pericolose, 25. così il mio
animo, che ancora fuggiva, si volse indietro per riguardar la selva, che non lasciò mai (=accompagnò
sempre ogni) persona viva. 28. Dopo che ebbi riposato un po’ il mio corpo affaticato, ripresi a camminare lungo il pendìo deserto [del colle], così che il
piede fermo era sempre il più basso. 31. Ed ecco
che, quasi agli inizi della salita, mi apparve una
lonza leggera e molto veloce, che era coperta di pelo screziato. 34. Essa non si allontanava da me, anzi
impediva a tal punto il mio cammino, che mi volsi
più volte per tornare indietro. 37. Era il primo mattino ed il sole [primaverile] saliva in cielo con le
stelle dell’Ariete, che erano con lui quando l’amore
di Dio 40. fece muovere per la prima volta quelle
cose belle. Così l’ora del giorno e la dolce stagione
mi facevano ben sperare 43. di [aver la meglio] su
quella fiera dalla pelle variegata, ma non tanto che
non m’incutesse paura la vista di un leone che mi
comparve davanti. 46. Esso veniva contro di me
con la testa alta e con una fame rabbiosa, così che
anche l’aria sembrava temerlo. 49. E una lupa, che
nella sua magrezza sembrava piena di ogni desiderio e che fece viver misere (=infelici) molte genti,
52. mi causò sùbito dopo tanto sgomento con la paura che incuteva il suo aspetto, che perdetti la speranza di raggiungere la cima del colle. 55. E come
l’avaro, che accumula volentieri e che, giunto il
tempo in cui perde la ricchezza accumulata, piange
e si rattrista in tutti i suoi pensieri; 58. così mi rese
la bestia senza pace, la quale, venendomi incontro,
a poco a poco mi sospingeva nella selva oscura, dove il sole non penetra.
Divina commedia. Inferno, a cura di P. Genesini 5
Mentre ch’i’ rovinava in basso loco,
dinanzi a li occhi mi si fu offerto
chi per lungo silenzio parea fioco.
61
Quando vidi costui nel gran diserto,
“Miserere di me”, gridai a lui,
“qual che tu sii, od ombra od omo certo!”.
64
Rispuosemi: “Non omo, omo già fui,
e li parenti miei furon lombardi,
mantoani per patria ambedui.
67
Nacqui sub Iulio, ancor che fosse tardi,
e vissi a Roma sotto ‘l buono Augusto
nel tempo de li dèi falsi e bugiardi.
70
Poeta fui, e cantai di quel giusto
figliuol d’Anchise che venne di Troia,
poi che ‘l superbo Ilión fu combusto.
73
Ma tu perché ritorni a tanta noia?
perché non sali il dilettoso monte
ch’è principio e cagion di tutta gioia?”.
76
“Or se’ tu quel Virgilio e quella fonte
che spandi di parlar sì largo fiume?”,
rispuos’io lui con vergognosa fronte.
79
“O de li altri poeti onore e lume
vagliami ‘l lungo studio e ‘l grande amore
che m’ha fatto cercar lo tuo volume.
82
Tu se’ lo mio maestro e ‘l mio autore;
tu se’ solo colui da cu’ io tolsi
lo bello stilo che m’ha fatto onore.
85
Vedi la bestia per cu’ io mi volsi:
aiutami da lei, famoso saggio,
ch’ella mi fa tremar le vene e i polsi”.
88
“A te convien tenere altro viaggio”,
rispuose poi che lagrimar mi vide,
“se vuo’ campar d’esto loco selvaggio:
91
ché questa bestia, per la qual tu gride,
non lascia altrui passar per la sua via,
ma tanto lo ‘mpedisce che l’uccide;
94
e ha natura sì malvagia e ria,
che mai non empie la bramosa voglia,
e dopo ‘l pasto ha più fame che pria.
97
Molti son li animali a cui s’ammoglia,
e più saranno ancora, infin che ‘l veltro
verrà, che la farà morir con doglia.
100
Questi non ciberà terra né peltro,
ma sapienza, amore e virtute,
e sua nazion sarà tra feltro e feltro.
103
Di quella umile Italia fia salute
per cui morì la vergine Cammilla,
Eurialo e Turno e Niso di ferute.
106
Questi la caccerà per ogne villa,
fin che l’avrà rimessa ne lo ‘nferno,
là onde ‘nvidia prima dipartilla.
109
Ond’io per lo tuo me’ penso e discerno
che tu mi segui, e io sarò tua guida,
e trarrotti di qui per loco etterno,
112
ove udirai le disperate strida,
vedrai li antichi spiriti dolenti,
ch’a la seconda morte ciascun grida;
115
e vederai color che son contenti
nel foco, perché speran di venire
quando che sia a le beate genti.
118
61. Mentre ero spinto rovinosamente verso la valle,
davanti agli occhi mi apparve uno, che in quel vasto
silenzio appariva come un’ombra evanescente. 64.
Quando lo vidi in quella grande solitudine, «Abbi
pietà di me» gli gridai, «chiunque tu sia, ombra o
uomo vivo!». 67. Mi rispose: «Non sono un uomo,
ma lo fui un tempo. I miei genitori furono lombardi,
ambedue nativi di Mantova. 70. Nacqui sotto Giulio Cesare, seppur troppo tardi [per conoscerlo], e
vissi a Roma sotto il buon Augusto al tempo degli
dei falsi e bugiardi. 73. Fui poeta e cantai [le imprese] di quel giusto figlio di Anchise (=Enea), che
da Troia venne in Italia, dopo che la superba città
fu incendiata. 76. Ma tu perché ritorni a tanto affanno (=nella selva)? Perché non sali il dilettoso
monte, che è inizio e causa di tanta gioia?». 79.
«Sei tu quel Virgilio e quella fonte che spande un
fiume così abbondante di parole?» gli risposi a fronte bassa per la vergogna. 82. «O decoro e luce degli
altri poeti, concèdimi il tuo aiuto in nome del lungo
studio e del grande amore, che mi hanno fatto cercare le tue opere. 85. Tu sei il mio maestro e il mio
autore. Tu sei il solo da cui appresi lo stile tragico,
che mi ha dato la fama. 88. Vedi la bestia che mi
ha fatto volgere indietro. Aiùtami, o saggio famoso,
perché essa mi fa tremare le vene ed i polsi!» 91.
«A te conviene (=tu dovrai) prendere un’altra strada» rispose dopo che mi vide in lacrime, «se vuoi
uscire da questo luogo selvaggio. 94. Questa bestia,
che ti costringe a chieder aiuto, non lascia passare
alcuno per la sua strada, ma lo ostacola tanto che lo
uccide. 97. Ed ha una natura così malvagia e cattiva, che non soddisfa mai la sua sconfinata ingordigia e che, dopo mangiato, ha più fame di prima.
100. Molti sono gli animali con cui si accoppia e
ancor di più saranno in futuro, finché verrà il Veltro, che la farà morire con dolore. 103. Questi cercherà non terre né denaro, ma sapienza, amore e
virtù, e la sua origine sarà tra feltro e feltro. 106.
Sarà la salvezza di quell’umile Italia, per la quale
morirono uccisi la vergine Camilla, Eurialo, Niso e
Turno. 109. Questi la caccerà da ogni città, finché
l’avrà rimessa nell’inferno, da dove la fece uscire
l’invidia [del serpente verso Adamo ed Eva]. 112.
Perciò per il tuo bene penso e giudico che tu mi
debba seguire: sarò la tua guida. Ti trarrò di qui attraverso il luogo eterno (=l’inferno), 115. dove udrai le grida senza speranza [dei dannati] e vedrai
gli spiriti sofferenti degli antichi, che invocano la
seconda morte (=quella dell’anima, cioè l’annichilimento totale). 118. Vedrai coloro che sono
contenti di stare nel fuoco [del purgatorio], perché
sono sicuri di andare, prima o poi, fra le genti beate. 
Divina commedia. Inferno, a cura di P. Genesini 6
A le quai poi se tu vorrai salire,
anima fia a ciò più di me degna:
con lei ti lascerò nel mio partire;
121
ché quello imperador che là sù regna,
perch’i’ fu’ ribellante a la sua legge,
non vuol che ‘n sua città per me si vegna.
124
In tutte parti impera e quivi regge;
quivi è la sua città e l’alto seggio:
oh felice colui cu’ ivi elegge!”.
127
E io a lui: “Poeta, io ti richeggio
per quello Dio che tu non conoscesti,
acciò ch’io fugga questo male e peggio,
130
che tu mi meni là dov’or dicesti,
sì ch’io veggia la porta di san Pietro
e color cui tu fai cotanto mesti”.
133
Allor si mosse, e io li tenni dietro. 136
121. E, se vorrai salire fra quelle genti [in paradiso], sarai accompagnato da un’anima più degna di
me (= Beatrice). Ti affiderò a lei, prima di lasciarti,
124. perché l’imperatore (=Dio), che regna lassù,
non vuole che io entri nella sua città, poiché fui ribelle (=non conobbi) alla sua legge. 127. Egli impera su tutto l’universo, ma governa da qui: questa è
la sua città e qui sta il suo trono. Oh, felice colui
che ammette lassù!» 130. Io gli dissi: «O poeta, in
nome di quel Dio, che non conoscesti, ti prego di
condurmi dove ora dicesti, 133. affinché possa fuggire questo male (=la lupa) e peggio (=la dannazione eterna). Così potrò vedere la porta di san Pietro
(=il purgatorio) e coloro che tu dici tanto mesti (=i
dannati dell’inferno)». 136. Allora egli si mosse ed
io gli tenni dietro.
I personaggi
Dante (Firenze 1265) è il protagonista del poema: a
35 anni, quindi nel 1300, si smarrisce in una selva
oscura e, per tornare a casa, deve fare un lungo viaggio attraverso i tre regni dell’oltretomba. Il nome
del poeta compare soltanto in Pg XXX, 55. È un
personaggio multiplo: a) è colui che compie il viaggio; b) è colui che racconta il viaggio dopo che l’ha
compiuto; c) è l’autore del poema. Oltre a ciò, ognuno di questi tre personaggi è, di volta in volta,
poeta, politico, credente, intellettuale, letterato, polemista, partigiano dell’imperatore, esiliato politico,
laico, logico, scienziato, teologo, uomo ora partecipe del dramma dei dannati ora ferocemente vendicativo. In particolare Dante è l’individuo che si perde
nella selva oscura, ma nello stesso tempo è il simbolo dell’umanità errante, pellegrina sulla terra, che
cerca con le sue forze, ma inutilmente, la via della
salvezza. Dante scrittore approfitta delle molteplici
possibilità narrative, che gli permette la sua triplice
dimensione (viandante, narratore, scrittore) e le ulteriori specificazioni.
Publio Virgilio Marone (Andes, presso Mantova, 70
a.C.-Brindisi 19 a.C.) appartiene ad una famiglia di
agiati proprietari terrieri. Studia a Cremona e a Milano e si perfeziona a Roma. Vive a Napoli. Compone le Bucoliche e le Georgiche. La sua opera maggiore è l’Eneide, dove canta Roma e l’Impero instaurato da Ottaviano Augusto. Nel Medio Evo è
uno dei pochi poeti classici conosciuti, e viene anche considerato un profeta (in Egloga, IX, avrebbe
preannunciato la venuta di Gesù Cristo, in realtà
stava celebrando la nascita di Ottaviano, il futuro
imperatore) e un mago. Dante lo sceglie come guida
per l’inferno e il purgatorio, e lo fa diventare il simbolo dell’umanità pagana e della ragione umana insoddisfatta, che cerca la salvezza ma che non può
trovarla, perché non ha ricevuto il battesimo, in
quanto vissuta prima della venuta di Gesù Cristo.
La selva oscura è la selva in cui il poeta si perde
(significato letterale), ma è anche il simbolo del
peccato (significato allegorico), che acceca la ragione e la volontà dell’uomo. Il colle indica la difficoltà di raggiungere la salvezza con le proprie forze, se
la grazia divina, simboleggiata dal sole che sorge,
non interviene. Il poema dantesco si deve leggere
tenendo presenti i quattro sensi delle scritture (letterale, allegorico, morale, anagogico), indicati già nel
Convivio come gli strumenti da usare nella lettura
delle opere. In If I il significato allegorico dei personaggi è particolarmente esplicito.
Le tre fiere, la lonza, il leone, la lupa, sono il simbolo dei vizi (la lussuria, la superbia e l’avarizia),
che dominano i comportamenti umani e causano le
lotte politiche e tutti i mali sulla terra. Nel Medio
Evo gli animali avevano una grande importanza ed
esercitavano un grande fascino nell’immaginario
collettivo. La lonza è un animale simile al leopardo.
Il Veltro è un cane da caccia, simbolo di un personaggio che verrà. Sarà capace di ricacciare la lupa
nell’inferno e di riformare moralmente la società,
che nel presente è corrotta. È inutile volerlo identificare con un personaggio storico del tempo: il poeta esprime un’aspirazione di rinnovamento morale e
spirituale, molto diffusa nella società italiana del
sec. XIII (da Francesco d’Assisi alle varie correnti
riformistiche ed eretiche). Il testo permette di precisare soltanto che sarà un personaggio religioso. Oltre a ciò il poeta lo lascia volutamente indeterminato, per provocare curiosità e un maggiore impatto
emotivo sul lettore. Comunque sia, il Veltro non sarà un personaggio mite e pacifico, perché farà morire la lupa con doglia.
Eurialo e Niso (eroi troiani), Camilla e Turno (eroi
latini) sono accomunati, per indicare che la nuova
comunità sorgeva dal superamento della distinzione
tra vincitori e vinti. La fonte di Dante è Virgilio,
Eneide, IX, XI, XII.
Commento
1. Dante ricorre all’espediente narrativo del viaggio, ampiamente sperimentato nella letteratura
dell’antichità, ad esempio nell’Odissea (il viaggio
decennale di Ulisse, che ritorna in patria dopo la
caduta di Troia) e nell’Eneide (il viaggio di Enea
da Troia, conquistata dagli achei e incendiata, fino
alle spiagge del Lazio). Anche il viaggio nell’oltretomba ha dei precedenti: ancora nell’Eneide (il viaggio di Enea negli inferi, per parlare con l’anima
del padre Anchise), in san Paolo (2 Cor 12, 2-4) e
nella letteratura del suo tempo, ad esempio De Ie-
Divina commedia. Inferno, a cura di P. Genesini 7
rusalem e De Babilonia di Giacomino da Verona
(fine sec. XIII) o il Libro delle tre scritture di Bonvesin da la Riva (1250-1313ca.). Nel Medio Evo
hanno una particolare diffusione i poemetti allegorico-didascalici, che trattano di viaggi nell’oltretomba.
2. Il poeta compie il viaggio con una guida, perché
da solo non ce la farebbe. La guida è Virgilio, un
poeta morto da oltre mille anni, che tuttavia lo accompagna soltanto per un certo tratto, nell’inferno e
nel purgatorio, fino al paradiso terrestre che si trova
in cima al purgatorio. Qui la sua funzione e le sue
capacità di guida terminano, e subentra un’altra
guida, Beatrice, che lo conduce per il resto del viaggio. Ma anche questa seconda guida ha dei limiti
e ad un certo momento cede il posto ad una terza
guida, san Bernardo, che lo guida al cospetto dei
beati e che chiede e ottiene l’intervento di Maria
Vergine affinché il poeta abbia la visione di Dio.
2.1. Anche la guida risulta un espediente letterario
già sperimentato nella letteratura classica, che parla
di protagonista (il primo personaggio) e di deuteragonista (il secondo personaggio), i quali nel corso del viaggio o dell’avventura incontrano altri personaggi e affrontano insieme numerose difficoltà,
che con l’ingegno e con la fortuna riescono a superare.
2.3. La sostituzione di una guida con un’altra come
l’aggiunta di sempre nuovi compagni nel corso del
viaggio riesce a svolgere abilmente e, soprattutto,
senza nessuna forzatura due compiti: a) sviluppare il
discorso allegorico (Virgilio è simbolo della ragione,
la ragione come tale può accompagnare il poeta per
l’inferno e il purgatorio, ma non per il paradiso; Beatrice è il simbolo della fede e, come tale, può accompagnare il poeta in paradiso; ecc.); e b) rendere
più vario, interessante e movimentato il viaggio agli
occhi del lettore. Il poeta ha vivissimo il senso del
discorso allegorico e, più in generale, delle quattro
scritture ed ha altrettanto vivo il senso della narrazione sempre spettacolare, sempre rapida e sempre
coinvolgente. Queste due dimensioni del poema ricevono poi una veste retorica adeguata ed efficace,
e si dispiegano costantemente in quel particolare respiro che è la terzina dantesca.
3. Il poeta si smarrisce nella selva oscura a 35 anni,
cioè a metà della vita umana (la cui lunghezza ideale è considerata di 70 anni), quando l’uomo raggiunge la maturità e dovrebbe ormai avere chiaro il
significato dell’esistenza. Il 35° anno coincide con il
1300, quando il papa Bonifacio VIII, il mortale nemico del poeta, indìce il primo giubileo, che fa affluire moltissimi pellegrini a Roma e che fa sentire i
suoi effetti benefici anche sulle anime del purgatorio
incontrate in séguito dal poeta (Pg II ecc.).
4. Le tre fiere fanno parte dell’immaginario e dell’esperienza medioevale, che è affascinata dagli animali, in particolar modo dagli animali feroci. Gli animali colpiscono per la loro forza, per la loro aggressività, per la loro violenza, per il pericolo che costituiscono (l’uomo è debole e si sente debole), per la
loro rarità e per la loro pura selvatichezza. L’uomo
medioevale fantastica di esseri mostruosi, che vivono in paesi lontani: ciclopi con un occhio, oche con
due teste, galline ricoperte di lana, uomini con
quattro occhi, con corna e con zampe caprine, agnelli che nascono dagli alberi, uomini-albero, uomini con il collo lungo o con le membra doppie.
Che questi esseri esistessero realmente non importa
(anzi la domanda è completamente sbagliata), quel
che conta è che esistevano nell’immaginario collettivo.
4.1. Le tre fiere sono ad un tempo animali fisici,
aggressivi e violenti, e animali che appartengono al
mondo dell’immaginario, quel mondo con cui ogni
epoca affronta e interpreta la realtà. I tre animali –
reali e ad un tempo immaginari – svolgono almeno
due funzioni: a) riempiono e monopolizzano il
mondo dei simboli; e b) permettono un linguaggio
sintetico con cui descrivere, interpretare e controllare la realtà. Il secondo punto va chiarito: nel Novecento il Neoempirismo logico cerca di elaborare
un linguaggio che abbia un rapporto biunivoco con
la realtà (ogni parola indica una cosa). Il progetto
fallisce: la realtà non lo permette, perché è troppo
complessa. I pensatori medioevali sono ammaestrati
dalle infinite sfumature del linguaggio messe in luce dalla dialettica (o logica), che vedono costantemente in difficoltà nel descrivere il mondo dell’esperienza. Perciò immaginano un sistema di segni
più complesso: i testi vanno letti secondo i quattro
sensi delle scritture; la realtà va descritta ora direttamente (quando ciò è possibile), ora indirettamente
(e questa è forse la norma). Ad esempio con la metafora, con l’analogia, con un sistema coordinato di
più punti di vista, richiamandosi al contesto o ai
principi primi. Essi avevano una chiara consapevolezza della complessità del mondo e cercavano di
reagire con un sistema teorico ed interpretativo ugualmente complesso.
4.2. In Pg XXXII, 106-160, Dante descrive la storia
della Chiesa ricorrendo al linguaggio profetico dell’Apocalisse di Giovanni l’evangelista. Tale linguaggio adoperava simboli, numeri ed animali per
parlare della storia umana passata e futura. Nel canto gli animali hanno questi significati: l’aquila è
simbolo dell’Impero, la volpe delle eresie, il drago
dell’Anticristo, il carro indica la Chiesa, infine la
puttana discinta e il drudo indicano rispettivamente il papa e l’Impero (o meglio il potere politico),
che ora vanno d’accordo ed ora sono in contrasto. Il
ricorso ai simboli e agli animali avviene in modo
più articolato e consapevole.
5. Virgilio appare a Dante «per lungo silenzio»,
cioè «in quel vasto silenzio», mentre il poeta sta
precipitando nella selva oscura. È una inaspettata
àncora di salvezza. Ma tale àncora risulta sùbito assai aleatoria, perché il poeta latino risulta «fioco»,
si vede male, appare sbiadito «nel gran diserto». Il
poeta si rende sùbito conto della situazione, come
risulta dalla domanda che pone: «Aiutami, chiunque tu sia, o ombra o uomo certo» (v. 66). Ha davanti a sé un’ombra, l’ombra di un morto; e
l’ombra, nella risposta, conferma di essere tale. Ma,
in mancanza di meglio, ci si affida anche ad
un’ombra, all’ombra di un morto per uscire dai 
Divina commedia. Inferno, a cura di P. Genesini 8
guai… Il poeta abilmente recupera tutte le storie
paurose di apparizioni di defunti, diffusissime nel
Medio Evo e incrementate dalle prediche della
Chiesa. L’incontro fra il poeta e la sua futura guida
avviene quindi in un luogo caratterizzato da un
grande silenzio e dall’essere deserto. C’è soltanto
il poeta, che sta cercando invano di lasciare la selva
oscura e l’ombra, l’ombra di un morto che parla. Poco dopo il poeta viene a sapere che si tratta di un
personaggio morto da 1319 anni. E si prospetta sùbito la possibilità di dover fare un lungo viaggio con
quest’ombra! Il canto insiste con forza anche sugli
animali e sulle caratteristiche del paesaggio. Gli animali costituiscono il pericolo; e il poeta è abbandonato a se stesso in quel luogo vasto e silenzioso,
grande e solitario, che si distende tra la selva oscura
e il «dilettoso monte». Il contrasto è semplice ed efficace. Il lettore è catturato dalla storia che sta iniziando a leggere.
5.1. Dante accoglie Virgilio con uno stile curato che
contiene una domanda retorica «Non sei tu forse…?» (v. 79) e una complessa captatio benevolentiae (vv. 80 e 82-87): il poeta riconosce la sua dipendenza dalle opere dello scrittore latino e chiede
aiuto in nome del suo impegno in tale studio. Per
Dante ed il Medio Evo lo stile più alto è quello tragico, seguito dallo stile comico e da quello elegiaco.
La Divina commedia usa tutti e tre questi stili.
5.2. L’esempio più grande di captatio benevolentiae si trova in If XXVI, 112-126: Ulisse s’impegna
a persuadere i marinai della sua nave, che in quanto
sudditi devono seguirlo in ogni caso. Ma l’«l’orazion picciola» del loro capo li trasforma: essi fanno
dei remi ali per il «folle volo» nel mondo disabitato.
6. Il poeta è minacciato da tre animali che sono il
simbolo di tre vizi. È comprensibile che il discorso
fatto poco dopo da Virgilio resti sullo stesso piano
fisico-allegorico: un altro animale affronterà e vincerà la lupa (l’animale più pericoloso ed infestante)
e gli altri due animali. Il Veltro è la prima profezia
del poema. Un’altra, e sicuramente legata a questa,
ne verrà in séguito: Beatrice, la guida che succede a
Virgilio, annuncerà l’avvento di un «cinquecento
dieci e cinque» (Pg XXXIII, 43), che come il Veltro
rinnoverà la vita spirituale e politica. Chi sia il personaggio indicato da questo animale è difficile dire.
Le interpretazioni sono state infinite e si sono tutte
indirizzate alla ricerca di un personaggio storico che
avesse i requisiti richiesti. I personaggi così trovati
sono stati numerosi, ma per un qualche motivo nessuno di essi risultava completamente soddisfacente.
Si potrebbe però anche pensare che la ricerca di tale
personaggio sia una strategia completamente sbagliata, perché la posizione della questione potrebbe
essere completamente sbagliata. I critici moderni si
richiamano acriticamente all’autorità e alla lettura
dei primi commentatori trecenteschi e ne ripetono
gli errori. E fanno di Dante uno storico o un cronista,
che informa pedissequamente il lettore…
6.1. Dal Quattrocento in poi la filologia occidentale
va con accanimento alla ricerca di risposte sbagliate.
Il caso più significativo è la «questione omerica», il
tentativo d’identificare precisamente l’autore o gli
autori dei due poemi, l’Iliade e l’Odissea. È paradossale: il critico e il filologo fa professione di fede
di storicismo (un fatto, un’opera, un avvenimento
va inserito nel suo specifico contesto storico), ma
poi, quando dalla teoria passa ai fatti, si dimentica
di quel che aveva appena detto. Per il mondo acheo
e, in generale, per tutto il mondo antico, non era
importante l’autore (che invece inizia ad essere importante dal sec. XV in poi), era importante l’opera.
E noi dovremmo rispettare la loro cultura, la loro
mentalità, il loro atteggiamento. E, se noi poniamo
domande che questa cultura non riteneva corrette,
dovremmo essere del tutto consapevoli che esse non
sono corrette. Ugualmente le risposte.
6.2. La domanda circa l’identità del Veltro deve
assumere una formulazione ben più complessa. Il
problema del Veltro ha due aspetti fondamentali: a)
chi è il Veltro, cioè che funzione ha questo animale,
che scopo deve raggiungere; e b) qual è la sua funzione sul piano narrativo. I due aspetti si possono
benissimo fondere e rafforzarsi a vicenda.
6.3. La risposta deve essere quindi più morbida ed
anche più complessa e non deve puntare a priori
sulla ricerca di un personaggio. Magari le cose
stanno diversamente... Essa si trova individuando le
funzioni che il poeta attribuisce all’animale (egli
ricaccerà nell’inferno la lupa e tutti gli esseri mostruosi che ha generato), ma tenendo presente il linguaggio profetico – oggi del tutto scomparso – con
cui si esprime. Anche qui, come per la «questione
omerica» il filologo cerca un individuo, quando per
la cultura del tempo ed anche per la cultura filologica rettamente intesa dovrebbe cercare qualcos’altro, qualcosa di molto più complesso. Il Veltro non è né può essere un individuo, perché nessun
individuo ha la statura per ricacciare all’inferno tutti i figli della lupa. Il Veltro è qualcosa di molto diverso che agisce in un mondo del tutto particolare:
il mondo dell’immaginario. Per Dante come per la
cultura medioevale la realtà non è costituita dai fatti fisici ma dal mondo immaginario che mette
l’uomo a contatto con la realtà profonda. Dove noi,
botanici, vediamo un trifoglio, i medioevali vedevano l’impronta o il simbolo della Trinità. È superficiale dire che noi abbiamo ragione ed essi torto.
Ciò che conta è che essi vi vedevano la Trinità ed
agivano come se il trifoglio indicasse la Trinità. Il
Veltro è un simbolo, resta un simbolo, agisce ed ha
lo scopo di agire nel mondo dei simboli. Nessun
personaggio storico è capace di operare il rinnovamento che si è reso necessario, perciò Dante segue
un’altra strada: profetizza l’avvento di un personaggio di forte impatto nel mondo dei simboli. Così
crea attesa. Crea la cultura dell’attesa e della profezia. E coloro che attendono fanno sì che la profezia si autorealizzi. In questa cultura dell’attesa si
possono inserire – e correttamente – anche i personaggi storici in cui i critici hanno identificato il
Veltro. Nel Medio Evo però si praticava anche
un’altra strategia, ben più efficace: la forzatura dei
fatti o dei personaggi o dei simboli in modo che si
adattassero ad uno stereotipo prefissato. Il caso più 
Divina commedia. Inferno, a cura di P. Genesini 9
significativo del poema è forse la storia edificante di
Romeo di Villanova (Pd VI, 127-142), che per dignità si licenzia nel momento di maggior bisogno;
ma tutti i personaggi del poema sono costantemente
plasmati e manipolati. Nella cultura del tempo basta
fare riferimento alla letteratura edificante, che aveva
una storia lunghissima e che si realizzava soprattutto
nelle agiografie dei santi.
6.4. Una profezia deve essere per definizione oscura, altrimenti sarebbe una previsione. Sul piano narrativo l’oscurità della profezia del Veltro ha lo scopo di spingere il lettore a tentarne un’identificazione. Dante ricorre anche in séguito a questa strategia che coinvolge il lettore e che lo costringe a fare
ipotesi. I casi più significativi sono forse l’identificazione di «colui che fece per viltade il gran rifiuto» (If III, 59-60) e se il conte Ugolino della Gherardesca si è cibato o meno delle carni dei suoi figli
morti (If XXXIII, 75). Il poeta ricorre alla strategia
del coinvolgimento anche in altri modi: presenta una
problematica che coinvolge il lettore, costringe poi
il lettore ad identificarsi in un personaggio, pone il
personaggio davanti a un dilemma, in genere due alternative ugualmente valide ma che si escludono a
vicenda. E lo costringe a scegliere. I casi più significativi sono la scelta tra politica e famiglia (Farinata
degli Uberti e Cavalcante de’ Cavalcanti, If X); tra
famiglia ed esplorazione dell’ignoto (Ulisse, If
XXVI).
6.5. Basterebbe dare un’occhiata alla storia del
Duecento per capire quanto erano forti e diffuse le
attese millenaristiche: dall’«anno dell’alleluja»
(1233) alla diffusione in tutt’Italia dei disciplinati
(1260), dalle varie profezie che, una volta non realizzatesi, provocavano la dispersione di coloro che
erano in attesa, alle sette ereticali. Dante recupera la
cultura del lettore, ma comprensibilmente usa ad un
livello teorico ed artistico più elevato e complesso
l’immaginario profetico.
6.6. Dante propone anche in séguito una questione
simile a questa del Veltro, anzi le due profezie sono
tra loro collegate: chi è il Cinquecento dieci e cinque, cioè il DVX, il DUX, il duce, come normalmente viene interpretato, e quali funzioni deve svolgere (Pg XXXIII, 42). La risposta potrebbe essere
analoga. Il poeta però imbroglia il lettore, perché
costringe a chiarire chi è il Veltro e chi è il DUX (e
quali compiti e funzioni svolgono), e come si rapportano tra loro. Ciò non è tutto: come si rapporta con
queste due figure la missione che il poeta deve svolgere e che è indicata espressamente in Pd XVII,
100-142. Questa strategia, che si propone di coinvolgere o meglio d’incuriosire il lettore, è applicata
a piene mani per tutta l’opera: chi è «colui che fece
per viltà il gran rifiuto» (If III), chi è l’anonimo fiorentino (If XIII), se il conte Ugolino della Gherardesca si è effettivamente cibato delle carni dei figli (If
XXXIII), chi è Matelda (Pg XXVIII) ecc. Insomma
il poeta costringe il lettore a fare una lettura attiva
del poema. Se il lettore lo dimentica o sgarra, subisce il tagliente giudizio dello scrittore.
7. La profezia del Veltro si riallaccia al libro delle
profezie per eccellenza: l’Apocalisse. Nel corso dell’opera il poeta saccheggia a piene mani il testo di
Giovanni e lo riserva ai momenti più intensi e
drammatici del viaggio, quando parla della Chiesa
e dell’Impero e delle tristissime condizioni in cui si
trovano. La profezia del Veltro è esposta in modo
efficace, ma ben altre prove egli darà in séguito.
Ciò avviene soltanto 5 o 6 anni dopo, quando incontra Beatrice che si lamenta per l’infelice situazione in cui si trova la Chiesa (Pg XXXII, 106-
160). Il Veltro si riallaccia a tutta la cultura profetica e millenaristica, che si era diffusa nel Medio
Evo e che riesce a modificare efficacemente la società. Ma la persuasione che la cultura sia capace di
manipolare coscienze, desideri e volontà, si trova
espressa poco dopo nel dialogo del poeta con Francesca da Polenta (If V, 127-138).
8. La profezia del Veltro, il bestiario e il mondo
dell’immaginario medioevale permettono di mettere a fuoco un problema che riguarda la corretta interpretazione della Divina commedia: qual è il valore dei primi commenti all’opera dantesca. I critici di oggi vi danno una grande importanza, convinti
che i primi commentatori avessero la giusta cultura
e la giusta prospettiva per un corretto approccio.
L’ipotesi è in parte vera, in parte falsa. È vera
quando i primi lettori parlano di aspetti marginali
del testo (chi è un personaggio, qual è il corretto significato di una parola, dove si trova una via o un
luogo, qual è la fonte di un passo ecc.). È falsa
quando essi affrontano questioni più difficili, che
pensano di risolvere individuando le fonti o il personaggio absconditus. Insomma quasi sempre. I due
aspetti non sono mai stati distinti.
8.1. Il fatto è che il testo dantesco è estremamente
complesso e che trovare la fonte di una citazione è
molto più facile e gratificante, perché all’interessato dà l’impressione di avere capacità, cultura
ed erudizione. E gli fa credere di avere esaurito tutte le possibilità di lettura del testo. Una pura illusione. In realtà questo approccio fallisce costantemente quando il poeta si avventura in territori sconosciuti. Eppure egli stesso mette in guardia il lettore: «O voi, che in una barca piccoletta, desiderosi
di ascoltare, avete seguìto il mio legno, che con un
canto [più dispiegato] varca [nuove acque], tornate
a riveder le vostre spiagge, perché forse, perdendo
me, rimarreste smarriti. L’acqua (=la materia), che
io affronto, non fu mai percorsa: Minerva spira
(=gonfia le mie vele), Apollo mi conduce e nove
muse mi mostrano le Orse (=l’Orsa Maggiore e
l’Orsa Minore)» (Pd II, 1-9). Ma, quando non si
vuole ascoltare il testo e si vogliono lasciar liberi i
propri pregiudizi, i risultati non possono essere che
insipidi e stravolgenti.
8.2. Dopo che ci si è avvicinati in modo metodologicamente corretto al testo, è possibile formulare
correttamente le domande e cercare le risposte. Ci
si può aspettare di trovarsi davanti a diverse possibilità, come nel caso di una espressione matematica: la risposta è determinata, indeterminata, impossibile. Oltre a ciò si devono considerare altri due
aspetti: a) se il poeta aveva in mente una qualche
risposta determinata o se aveva in mente una rispo-
Divina commedia. Inferno, a cura di P. Genesini 10
sta indistinta; e b) se la risposta è coinvolta o meno
nella strategia narrativa, cioè negli effetti speciali e
spettacolari che egli vuole ottenere sulla mente,
sull’animo, sulla sensibilità del lettore. Insomma si
potrebbe concludere con presuntuosa sicurezza che
l’approccio positivistico al testo è normalmente
condannato all’insuccesso...
8.3. La tecnica dell’indistinto compare in pittura
con Rembrandt Harmensz. Van Rijn (1606-1669),
l’ultimo Tiziano Vecellio (1488/90-1576), gli impressionisti francesi (fine Ottocento) e gli espressionisti tedeschi (prima metà del Novecento). Ed ha
sempre disturbato e suscitato le condanne dei pensatori accademici e dei dilettanti della pittura, come
in genere sono i lettori critici di Dante.
8.4. Insomma dovrebbe essere chiaro – e non lo è
mai stato – che ci si deve preoccupare delle intenzioni di Dante, non di quello che sono riusciti a fare
e a dire i primi o i secondi o i terzi commentatori; e
che ci si deve alzare all’altezza della sterminata cultura di Dante e non abbassarne il poema alla propria
limitata esperienza umana e letteraria. E, poiché
quest’ultima possibilità è pura illusione, anche facendo lavoro di gruppo o ricorrendo all’inaudita potenza dei motori di ricerca dei computer, resta soltanto un atteggiamento di umiltà nei confronti
dell’opera, non per la modesta della nostra intelligenza, ma per l’illimitata grandezza del poeta.
8.5. Un fatto fra i tanti citabili ci deve far riflettere:
dopo 600 anni due critici riescono a individuare due
acrostici che era sfuggiti a tutti gli altri lettori per
sei secoli... Gli acrostici non sono neanche tanto nascosti o di problematica accettazione: a) Medin lesse l’acrostico VOM, cioè UOMO, in Pg XII, 25-64
(1898); b) Flamini e, indipendentemente da lui,
Santoro lessero LVE, cioè la malattia venerea che
porta questo nome, in Pd XIX, 115-141 (rispettivamente 1903 e 1904). D’altra parte dovrebbe essere
banale adoperare acrostici per chi attribuisce normalmente quattro sensi alle scritture.
9. Il poeta mette insieme vincitori e vinti, troiani e
latini, perché dagli uni come dagli altri sarebbe nata
Roma. Anche in séguito metterà insieme parti avverse, cioè guelfi e ghibellini (Pg VI, 106-117). Soltanto il superamento della propria parte e la fusione
delle fazioni avrebbe permesso di risolvere i conflitti
sociali e di unificare in un corpo unito la società. Ieri come oggi.
10. Sul piano narrativo il canto non ha un momento
di tregua: il poeta si perde in una selva oscura, pensa
di essere capace di tirarsi fuori da solo dai guai. Invece le cose si complicano. Arriva prima una lonza,
poi un leone, infine una lupa, che gli sbarrano la
strada e lo ricacciano nella selva oscura. Si dispera.
Gli appare l’ombra di un morto. È Virgilio, un poeta
di 13 secoli prima. Egli non ha alternative e gli
chiede aiuto (non è una decisione veramente saggia,
ma quando la necessità preme…; poi però, nel canto
successivo, si rende conto della decisione precipitosa e si pente…). Quante volte il lettore nella sua vita
si è comportato allo stesso modo! Virgilio si presenta
e si mette sùbito a fare il profeta: la lupa non ha mai
lasciato passare anima viva e renderà infelici molte
genti, finché non arriverà il Veltro ad ucciderla.
Non può passare di lì. Deve percorrere una strada
molto più lunga, per tornare a casa. Così Dante accetta d’iniziare un viaggio che si annuncia difficile
e pauroso.
10.1. Gli altri canti sono costruiti allo stesso modo.
Il lettore non ha mai un momento di tregua e mai un
momento di noia. I canti però sono sempre pressanti
e mai noiosi, ma in modo sempre diverso. Cambiano personaggi, argomenti trattati, linguaggio, comportamento di Dante o di Virgilio, ora sono accesi
ora sono tranquilli; ora nel loro interno hanno parti
accese e parti tranquille; ora hanno una conclusione
ora terminano in modo secco ecc. Se fossero tutti
movimentati e interessanti allo stesso modo, diventerebbero noiosi a livello di meta-canto. Il poeta evita costantemente questo rischio. Per indicare questa situazione di estrema diversità e di estrema varietà, servirebbe una terminologia adatta, ad esempio una preposizione come iper o ultra da anteporre
ai termini: iper-vario, iper-coinvolgente.
10.2. Anche le parole, i versi e le terzine sono
coinvolte in questo processo estremo di coinvolgimento e di attrazione del lettore. Sono sovra-densi:
contengono più riferiemnti e più stratificazioni, e
nello stesso tempo coinvolgono la mente e la
memoria del lettore. Il protagonista è molteplice.
Anche i deuteragonisti lo sono. La vita è presentata
come viaggio (e il lettore ha esperienza di viaggi,
perciò la sua memoria è attivata), la vita del protagonista richiama la vita umana, si presenta sùbito
una situazione di pericolo ecc. Il processo di identificazione tra lettore e protagonista inizia fin dal
primo verso: Nel mezzo del cammin di nostra vita…
10. Vale la pena di notare anche due figure retoriche particolari: a) le similitudini del naufrago (vv.
22-24) e dell’avaro (vv. 55-57); e la sinestesia «là
dove ’l sol tace», che unisce vista e udito (v. 60).
Un’altra sinestesia si trova in If V, 28: «come
d’ogne luce muto». Il linguaggio retorico non è mai
fine a se stesso, è usato per valorizzare e accentuare
le situazioni a cui si riferisce. Il lettore non deve
leggere il testo e dire razionalmente: «Questa è una
sinestesia o una similitudine o una metafora». Deve
identificarsi nella situazione del poeta e pensare di
essere un naufrago o un avaro o quel che la figura
retorica indica. Se non lo fa, pone un diaframma tra
se stesso e il testo.
La struttura del canto è semplice: 1) il poeta si
perde in una selva oscura (simbolo del peccato); 2)
cerca di raggiungere la cima del dilettoso monte;
ma 3) è impedito da tre fiere (una lonza, un leone e
una lupa), che lo ricacciano nella selva; 4) gli appare il poeta latino Virgilio, che gli preannunzia
l’avvento del Veltro, che caccerà la lupa
nell’inferno, e che 5) gli indica un’altra strada, attraverso i tre regni dell’oltretomba, per uscire dalla
selva; 6) il poeta accetta di seguirlo e i due si mettono in cammino.
Divina commedia. Inferno, a cura di P. Genesini 11
Canto II
Lo giorno se n’andava, e l’aere bruno
toglieva li animai che sono in terra
da le fatiche loro; e io sol uno
1
m’apparecchiava a sostener la guerra
sì del cammino e sì de la pietate,
che ritrarrà la mente che non erra.
4
O muse, o alto ingegno, or m’aiutate;
o mente che scrivesti ciò ch’io vidi,
qui si parrà la tua nobilitate.
7
Io cominciai: “Poeta che mi guidi,
guarda la mia virtù s’ell’è possente,
prima ch’a l’alto passo tu mi fidi.
10
Tu dici che di Silvio il parente,
corruttibile ancora, ad immortale
secolo andò, e fu sensibilmente.
13
Però, se l’avversario d’ogne male
cortese i fu, pensando l’alto effetto
ch’uscir dovea di lui e ‘l chi e ‘l quale,
16
non pare indegno ad omo d’intelletto;
ch’e’ fu de l’alma Roma e di suo impero
ne l’empireo ciel per padre eletto:
19
la quale e ‘l quale, a voler dir lo vero,
fu stabilita per lo loco santo
u’ siede il successor del maggior Piero.
22
Per quest’andata onde li dai tu vanto,
intese cose che furon cagione
di sua vittoria e del papale ammanto.
25
Andovvi poi lo Vas d’elezione,
per recarne conforto a quella fede
ch’è principio a la via di salvazione.
28
Ma io perché venirvi? o chi ‘l
concede?
Io non Enea, io non Paulo sono:
me degno a ciò né io né altri ‘l crede.
31
Per che, se del venire io m’abbandono,
temo che la venuta non sia folle.
Se’ savio; intendi me’ ch’i’ non ragiono”.
34
E qual è quei che disvuol ciò che volle
e per novi pensier cangia proposta,
sì che dal cominciar tutto si tolle,
37
tal mi fec’io ‘n quella oscura costa,
perché, pensando, consumai la ‘mpresa
che fu nel cominciar cotanto tosta.
40
“S’i’ ho ben la parola tua intesa”,
rispuose del magnanimo quell’ombra;
“l’anima tua è da viltade offesa;
43
la qual molte fiate l’omo ingombra
sì che d’onrata impresa lo rivolve,
come falso veder bestia quand’ombra.
46
Da questa tema acciò che tu ti solve,
dirotti perch’io venni e quel ch’io ‘ntesi
nel primo punto che di te mi dolve.
49
Io era tra color che son sospesi,
e donna mi chiamò beata e bella,
tal che di comandare io la richiesi.
52
Lucevan li occhi suoi più che la stella;
e cominciommi a dir soave e piana,
con angelica voce, in sua favella:
55
“O anima cortese mantoana,
di cui la fama ancor nel mondo dura,
e durerà quanto ‘l mondo lontana,
58
1. Il giorno se n’andava e l’aria bruna toglieva dalle
loro fatiche gli esseri viventi che sono sulla terra.
Soltanto io 4. mi preparavo a sostener la guerra sia
del cammino sia delle visioni angosciose, che riferirà la mente che non erra. 7. O muse, o alto ingegno,
ora aiutàtemi. O memoria che scrivesti ciò che vidi,
qui apparirà il tuo valore. 10. Io cominciai: «O poeta che mi guidi, guarda se le mie capacità sono sufficienti, prima che tu mi faccia iniziare quest’arduo
viaggio. 13. Tu dici che il padre di Silvio (=Enea)
[mentre era] ancora in vita andò nei regni eterni e
vi andò con tutti i sensi (=con il corpo). 16. Perciò,
se l’avversario di ogni male (= Dio) fu cortese con
lui, qualora si pensi alle straordinarie conseguenze
che dovevano procedere da lui, chi [egli era] e le
qualità [che aveva], non appare indegno (=risulta
comprensibile) per un uomo capace di pensare. 19.
Egli fu scelto nell’empìreo come padre di Roma e
dell’impero. 22. A loro volta Roma e l’impero furono costituiti per diventar il luogo santo ove siede
il successore del maggior Pietro (=la sede papale).
25. In questa discesa, per la quale tu lo celebri, ascoltò cose che gli permisero di vincere e che portarono alla sede papale. 28. Vi andò poi il Vaso
d’elezione (=san Paolo), per portare [dall’oltretomba] un sostegno a quella fede, con cui inizia la
via della salvezza. 31. Ma io perché debbo venirvi?
E chi lo permette? Io non sono Enea, non sono Paolo: né io né altri mi ritiene degno di quest’impresa.
34. Perciò io, se decido [sconsideratamente] di venire, temo di commettere una follia. Tu sei saggio e
capisci meglio di quanto io dico». 37. E come colui
che non vuole più ciò che prima voleva e per nuovi
pensieri cambia proposito, tanto che non incomincia
più; 40. così mi feci io su quella pendice ormai oscura, perché, riflettendo sulle difficoltà, già ponevo termine a quel viaggio, che ero stato così precipitoso ad intraprendere. 43. «Se ho ben capito le
tue parole» rispose l’ombra di quel grande, «la tua
anima è offesa da viltà, 46. la quale molte volte
impedisce l’uomo, così che lo distoglie da un’impresa onorata, come una cosa falsamente vista [fa
volgere indietro] una bestia, quando piglia spavento. 49. Per liberarti da questo timore, ti dirò perché
venni e che cosa ascoltai nel primo momento che
provai dolore per te. 52. Io ero fra coloro che sono
sospesi fra la salvezza e la dannazione (=nel limbo)
e mi chiamò una donna tanto beata e bella, che io la
pregai di comandarmi. 55. I suoi occhi brillavano
più delle stelle e cominciò a parlare soave e piana,
con voce angelica, nella sua lingua: 58. “O nobile
anima mantovana, la cui fama dura ancora nel
mondo e durerà a lungo quanto durerà il mondo,
Divina commedia. Inferno, a cura di P. Genesini 12
l’amico mio, e non de la ventura,
ne la diserta piaggia è impedito
sì nel cammin, che volt’è per paura;
61
e temo che non sia già sì smarrito,
ch’io mi sia tardi al soccorso levata,
per quel ch’i’ ho di lui nel cielo udito.
64
Or movi, e con la tua parola ornata
e con ciò c’ha mestieri al suo campare
l’aiuta, sì ch’i’ ne sia consolata.
67
I’ son Beatrice che ti faccio andare;
vegno del loco ove tornar disio;
amor mi mosse, che mi fa parlare.
70
Quando sarò dinanzi al segnor mio,
di te mi loderò sovente a lui”.
Tacette allora, e poi comincia’ io:
73
“O donna di virtù, sola per cui
l’umana spezie eccede ogne contento
di quel ciel c’ha minor li cerchi sui,
76
tanto m’aggrada il tuo comandamento,
che l’ubidir, se già fosse, m’è tardi;
più non t’è uo’ ch’aprirmi il tuo talento.
79
Ma dimmi la cagion che non ti guardi
de lo scender qua giuso in questo centro
de l’ampio loco ove tornar tu ardi”.
82
“Da che tu vuo’ saver cotanto a dentro,
dirotti brievemente”, mi rispuose,
“perch’io non temo di venir qua entro.
85
Temer si dee di sole quelle cose
c’hanno potenza di fare altrui male;
de l’altre no, ché non son paurose.
88
I’ son fatta da Dio, sua mercé, tale,
che la vostra miseria non mi tange,
né fiamma d’esto incendio non m’assale.
91
Donna è gentil nel ciel che si
compiange
di questo ‘mpedimento ov’io ti mando,
sì che duro giudicio là sù frange.
94
Questa chiese Lucia in suo dimando
e disse: – Or ha bisogno il tuo fedele
di te, e io a te lo raccomando –.
97
Lucia, nimica di ciascun crudele,
si mosse, e venne al loco dov’i’ era,
che mi sedea con l’antica Rachele.
100
Disse: – Beatrice, loda di Dio vera,
ché non soccorri quei che t’amò tanto,
ch’uscì per te de la volgare schiera?
103
non odi tu la pieta del suo pianto?
non vedi tu la morte che ‘l combatte
su la fiumana ove ‘l mar non ha vanto? –
106
Al mondo non fur mai persone ratte
a far lor pro o a fuggir lor danno,
com’io, dopo cotai parole fatte,
109
venni qua giù del mio beato scanno,
fidandomi del tuo parlare onesto,
ch’onora te e quei ch’udito l’hanno”.
112
Poscia che m’ebbe ragionato questo,
li occhi lucenti lagrimando volse;
per che mi fece del venir più presto;
115
e venni a te così com’ella volse;
d’inanzi a quella fiera ti levai
che del bel monte il corto andar ti tolse.
118
61. l’amico mio, e non della fortuna (=l’amico sincero e non di un momento), sul pendìo deserto [di
un colle] è così impedito nel cammino, che per la
paura si è voltato indietro. 64. E temo che si sia già
così perso d’animo, che io mi sia mossa troppo tardi
a soccorrerlo, per quel che io ho udito di lui in cielo. 67. Ora va’ e aiùtalo con le tue parole suadenti e
con ciò che serve alla sua salvezza, così che io ne
sia consolata. 70. Io, che ti faccio andare, sono Beatrice e vengo dal luogo in cui desidero tornare.
L’amore, che ora mi fa parlare, mi mosse fino a te.
73. Quando sarò davanti al mio Signore (=Dio), ti
loderò spesso [per quel che farai]». Poi tacque. Io
così le risposi: 76. “O donna piena di quella virtù
(=la fede e la teologia), che permette all’uomo di
superare ogni essere contenuto in quel cielo che
compie i giri più piccoli (=il cielo della Luna), 79.
il tuo comando mi è tanto gradito, che l’ubbidirti,
se già fosse attuato, sarebbe lento. Non devi far altro che esprimermi i tuoi desideri. 82. Ma dimmi
perché non temi di scendere quaggiù (=nel limbo),
in questo centro (=l’inferno) dell’ampio luogo
(=l’empìreo), in cui desideri intensamente tornare”.
85. “Poiché tu vuoi sapere le cose tanto a fondo”
mi rispose, “ti dirò brevemente perché non temo di
venire qui dentro. 88. Si devono temere solamente
quelle cose che sono capaci di farci del male, non
le altre, che perciò non fanno paura. 91. Dio per la
sua grazia mi ha fatto tale, che la vostra infelicità
non mi commuove, né il fuoco di questo incendio
mi reca danno. 94. In cielo una donna gentile (=la
Vergine Maria) ha compassione di questo impedimento (=la lupa) dove (=a togliere il quale) io ti
mando, così lassù ella spezza il severo giudizio divino. 97. Questa si rivolse a Lucia e disse: – Il tuo
devoto ha ora bisogno di te. Io te lo raccomando –.
100. Lucia, nemica di ogni crudeltà, si mosse e
venne al luogo in cui sedevo con l’antica Rachele.
103. Disse: – O Beatrice, vera lode di Dio, perché
non soccorri colui che ti amò tanto e che, per aver
amato te, uscì fuori della schiera del volgo? 106.
Non odi l’angoscia delle sue lacrime? Non vedi la
lotta mortale che combatte nella selva oscura, più
pericolosa del mare? –. 109. Al mondo non ci furono mai persone così veloci a cercare il proprio utile
o a schivare il proprio danno, come [fui veloce] io
dopo che mi furono dette tali parole. 112. Venni
quaggiù (=nel limbo) dal mio beato seggio, confidando nella tua parola sapiente, che onora te e chi
l’ascolta.” 115. Dopo che mi ebbe dette queste parole, volse gli occhi lucenti pieni di lacrime, perciò
mi feci più rapido nel venire. 118. Venni da te, come ella volle, e ti sottrassi al pericolo di quella fiera, che t’impedì il cammino più breve verso il bel
monte. 
Divina commedia. Inferno, a cura di P. Genesini 13
Dunque: che è? perché, perché restai?
perché tanta viltà nel core allette?
perché ardire e franchezza non hai?
121
poscia che tai tre donne benedette
curan di te ne la corte del cielo,
e ‘l mio parlar tanto ben ti promette?”.
124
Quali fioretti dal notturno gelo
chinati e chiusi, poi che ‘l sol li
‘mbianca
si drizzan tutti aperti in loro stelo,
127
tal mi fec’io di mia virtude stanca,
e tanto buono ardire al cor mi corse,
ch’i’ cominciai come persona franca:
130
“Oh pietosa colei che mi soccorse!
e te cortese ch’ubidisti tosto
a le vere parole che ti porse!
133
Tu m’hai con disiderio il cor disposto
sì al venir con le parole tue,
ch’i’ son tornato nel primo proposto.
136
Or va, ch’un sol volere è d’ambedue:
tu duca, tu segnore, e tu maestro”.
Così li dissi; e poi che mosso fue,
139
intrai per lo cammino alto e silvestro. 142
121. Dunque, che c’è? Perché, perché ti fermi? PerPerché accogli nel tuo cuore tanta viltà? Perché non
hai coraggio né sicurezza 124. dopo che tre donne
benedette si curan di te nella corte celeste e dopo
che le mie parole ti promettono un bene così grande?» 127. Come i fiorellini [di campo], chinàti e
richiusi per il gelo notturno, dopo che il sole li illumina, si alzano tutti aperti sul loro stelo, 130. tale
mi feci io con il mio ardore stanco; e tanto il buon
ardire mi corse per il cuore, che cominciai come
una persona sicura: 133. «O pietosa colei che mi
soccorse e cortese tu che ubbidisti sùbito alle parole
veritiere che ti disse! 136. Tu con le tue parole mi
hai fatto provare un tale desiderio di venire, che son
tornato nel primo proposito. 139. Ora va’, perché
una volontà sola è in entrambi: tu sei la mia guida,
tu il signore, tu il maestro». Così gli dissi. E, dopo
che si mosse, 142. m’inoltrai per il cammino aspro
e selvaggio.
I personaggi
La Vergine Maria è la Madre di Gesù Cristo.
Dall’empìreo, il cielo fiammeggiante o luminoso
sede di Dio e dei beati, vede il poeta in pericolo e
con sollecitudine pensa ad aiutarlo. Ad essa il fedele
si rivolge di preferenza, affinché interceda per lui
presso il Figlio, ed il Figlio – è opinione comune –
non può dire di no alla Madre. Il suo culto sorge e si
sviluppa nel Medio Evo. Nel corso del poema Dante
ripropone più volte l’idea della Vergine Maria come
di colei che intercede per gli uomini presso Dio e
rende più facile l’ottenimento della grazia richiesta.
In Pd XXXIII, 40-45, essa intercede per lo stesso
poeta, che desidera vedere Dio.
Lucia (sec. IV d.C.) è una santa di Siracusa, martirizzata ed accecata a causa della sua conversione al
cristianesimo. Diventa la protettrice di coloro che
hanno problemi alla vista e che perciò si rivolgono
a lei. Nel Medio Evo i santi diventano protettori
specializzati delle varie malattie di cui erano afflitti
i loro devoti. Il personaggio ricompare in Pg IX, 52-
63 e Pd XXXII, 137-138.
Rachele, un personaggio della Bibbia, è moglie di
Giacobbe (Gn 29, 16 sgg.). Nel Medio Evo rappresenta la vita contemplativa in contrapposizione alla
vita attiva. Beatrice è vicina a Rachele perché la
teologia è simile alla contemplazione.
Beatrice di Folco Portinari (1266-1290), che nel
1267 sposa Simone de’ Bardi, è la donna a cui Dante dedica la Vita nova (1292-93), una specie di diario in cui il poeta parla del suo rinnovamento spirituale provocato dall’amore verso di lei. Dopo la
morte della donna Dante ha una crisi spirituale, da
cui l’amico Guido Cavalcanti cerca di farlo uscire e
di cui ella lo rimprovera quando egli la incontra nel
paradiso terrestre (Pg XXX, 55-57). Nel poema diventa il simbolo della fede e della teologia, perciò
essa, non più Virgilio, sarà destinata a guidare il poeta nel viaggio attraverso il paradiso.
Enea, figlio di Anchise e della dea Venere, è il protagonista dell’Eneide, l’opera più importante scritta
da P. Virgilio Marone (70-19 a.C.), per celebrare
Roma e l’Impero di Augusto. Con i suoi compagni
di fuga lascia la città di Troia in fiamme e va alla
ricerca di una nuova patria. Giunge a Cartagine,
dove la regina s’innamora di lui; poi in Campania,
dove discende negli inferi, per incontrare l’ombra
del padre Anchise; infine sbarca nel Lazio, la nuova
patria che gli dei hanno stabilito per lui. Qui però
deve scontrarsi con le popolazioni locali, che sconfigge. Il matrimonio con Lavinia, figlia di Latino,
re del Lazio (ma di antica ascendenza troiana), sancisce la fusione tra vincitori e vinti. Dalla sua discendenza sarebbero usciti Romolo e Remo, i fondatori di Roma (753 a.C.), e poi la gens Iulia, la
famiglia romana che avrebbe dato C. Giulio Cesare,
il fondatore dell’Impero. Con quest’opera Virgilio
si propone di celebrare Ottaviano Augusto, che riesce a dare un lungo periodo di pace all’Impero.
Silvio è figlio di Enea e di Lavinia.
Paolo (Tarso 5/15 d.C.-Roma 64/67), ex persecutore della nuova religione, è uno dei primi romani che
si convertono al cristianesimo. Ha un’accurata formazione rabbinica e farisaica e diventa il maggiore
organizzatore delle prime comunità cristiane, a cui
invia numerose lettere. In una di queste dice che
Dio lo ha sollevato sino al terzo cielo, non sa dire
se soltanto in anima o anche con il corpo (2 Cor 12,
2-4). Dante lo chiama Vaso d’elezione, cioè vaso
prescelto da Dio, in quanto ripieno dei doni dello
Spirito Santo. In Pd XXI, 127-128, lo chiama ancora «il gran vasello dello Spirito Santo».
Commento
1. Dante ricorre ad un nuovo espediente letterario,
il dubbio e l’incertezza, a cui seguono il rimprovero e l’incoraggiamento della guida, e quindi il ritorno alla primitiva decisione. Grazie a questo e-
Divina commedia. Inferno, a cura di P. Genesini 14
spediente egli può: a) confrontarsi con gli altri personaggi che prima di lui hanno compiuto il viaggio
nell’oltretomba (Enea e san Paolo); e b) chiarire il
significato del suo viaggio (Enea ha reso possibile la
nascita dell’Impero; san Paolo ha portato dall’oltretomba le prove per la fede; Dante indica profeticamente all’umanità errante la via della salvezza).
In questo modo dà un’idea concreta dell’importanza
del viaggio. Da parte sua il lettore è coinvolto e dà
il suo contributo, perché sa che dopo il peccato originale l’uomo non può salvarsi da solo e che deve
contare sulle due istituzioni – la Chiesa e l’Impero –
che Dio ha suscitato per portarlo alla felicità terrena
ed ultraterrena. Il poeta è sempre attento ai problemi
del linguaggio (i sensi delle scritture, le tecniche
della retorica, le tecniche della narrativa), ma anche
alla specifica cultura dei suoi lettori. E a quella cultura egli si propone di parlare e riesce effettivamente
a parlare.
1.1. Il senso del viaggio però non è indicato subito.
Anzi la risposta di Virgilio è fuorviante: in cielo tre
donne proteggono il poeta, perciò egli non deve avere paura di intraprendere il viaggio. Il lettore attento
si accorge che Virgilio non risponde. Forse non sa o
forse non vuol dire la risposta. Forse non si era
nemmeno posto la domanda, affascinato dalla bellezza di Beatrice. Con questa mancata risposta Dante scrittore prepara un altro filo del poema e un’altra
trappola per il lettore: nel corso del viaggio al poeta
verranno fatte delle profezie, che saranno spigate da
Beatrice, la quale spiegherà anche il senso del viaggio. Ma poi le cose andranno diversamente nell’incontro con Beatrice (Pg XXX) e anche nella spiegazione delle profezie (Pd XVII).
2. Il dubbio, l’incertezza sono anche ostacoli – in
questo caso ostacoli interni al personaggio –, che
rendono difficile il viaggio e perciò meritevole lo
sforzo del protagonista. La paura d’iniziare il viaggio è psicologicamente motivata: il protagonista evita le tre fiere, ma si mette in un’impresa lunga e pericolosa. E si accorge dei pericoli che lo aspettano
non sul momento, ma sùbito dopo, quando riflette
freddamente e non è più sotto l’effetto dello spavento provocato dalle tre fiere. Così Virgilio può rimproverarlo di viltà, può rassicurarlo parlandogli delle tre donne che in cielo lo proteggono, e infine può
farlo ritornare nell’antico proposito. La paura però
permette allo scrittore di avere un momento di pausa
per mostrare al lettore le difficoltà dell’impresa che
il protagonista sta iniziando. Nel corso del viaggio
poi ci saranno altri ostacoli – ostacoli esterni –, molto più gravi, che renderanno doloroso il cammino. Il
protagonista deve conquistarsi la vittoria superando
tutti gli ostacoli che incontra; e deve pagare con la
fatica e con l’angoscia l’esperienza straordinaria che
sta facendo. Ma non sarà mai più solo, perché ha
catturato un compagno di viaggio: il lettore ormai è
divenuto la sua ombra e lo sarà sino alla fine del viaggio.
3. Il viaggio avviene nel tempo e presenta tutte le
caratteristiche della verosimiglianza: ha un inizio,
una durata e una conclusione; i giorni passano normalmente (è notte, sorge l’alba, è mezzogiorno, è
pomeriggio, è sera). Esso è accompagnato da presagi ora favorevoli ora sfavorevoli. In If I, 37-42, il
poeta aveva detto che era primavera (e ciò lo faceva sperare bene), quando si perde nella selva oscura; ora precisa che sta scendendo la sera e tutti gli
esseri viventi si preparano al riposo, mentre egli si
prepara ad iniziare il viaggio drammatico nell’oltretomba (vv. 1-6). Per tutto il poema il lettore incontra indicazioni temporali, che può raccogliere e
organizzare e che rendono il viaggio più realistico.
Il viaggio all’inferno dura un giorno (da venerdì
santo 8 aprile di sera fino a sabato santo 9 aprile tra
le 16.00 e le 18.00), quello in purgatorio quattro
giorni e mezzo (da Domenica di Pasqua 10 aprile
all’alba fino a mercoledì 13 aprile verso mezzogiorno), quello in paradiso un giorno e mezzo (da
mercoledì 13 aprile a mezzogiorno fino alla sera
dello stesso 13 aprile), per un totale di sette giorni,
i giorni della creazione. Il poeta si era perso nella
selva oscura giovedì notte 7 aprile e per un giorno
aveva vagato nel tentativo di uscirne. La raccolta di
queste indicazioni temporali deve però servire alla
memoria, per facilitare la memorizzazione, non per
altri scopi. Dante non è un cronista del suo viaggio
e il lettore non deve farsi cronista al posto dello
scrittore o del protagonista.
3.1. Vale la pena di chiedersi: perché i commenti e
i critici si sprecano nel discutere se il viaggio è iniziato un giorno o un altro, nel 1300 o nel 1301, se
l’anonimo fiorentino è questo o quel suicida ecc.;
insomma perché si sono sprecati a chiarire problemi
che non si potevano chiarire o termini di secondaria
importanza, in quanto non aggiungevano né toglievano alcunché al poema. La risposta è anche semplice: si affrontano i problemi che si vedono, che
normalmente sono i problemi più semplici; si usa la
poca cultura che si ha; e non si ha il coraggio di
mettere in discussione il tipo di lettura iniziato dai
primi commentatori. In realtà il poema dantesco ha
valore per le questioni complesse che presenta, e
verso di esse il critico dovrebbe innalzarsi e impiegare le sue energie, anziché abbassare l’opera alla
sua modesta cultura.
4. Nel dialogo tra i due poeti fanno la loro comparsa i protettori di Dante: la Vergine Maria, Lucia e
Beatrice. Essi lo hanno visto in pericolo ed accorrono in suo aiuto. Non lo fanno direttamente (è poco decoroso): mandano un loro aiutante, Virgilio,
che accorre sùbito. I protettori sono ben tre (in genere c’è un protettore e un avversario, ad esempio
l’angelo custode e il diavolo custode) e sono tre
donne, legate tra loro da una scala gerarchica: il
protettore divino (la Vergine Maria, a cui il poeta è
devoto, perché intercede per gli uomini presso il
Figlio), quello semidivino (santa Lucia, a cui è devoto, perché protegge la vista) e quello umano (Beatrice, che ha amato e dalla quale è stato indirizzato verso la vita spirituale). I protettori indicano anche i tre tipi diversi di grazia (preveniente, illuminante e cooperante), di cui l’uomo ha bisogno per
salvarsi.
5. Le tre donne del cielo (la Vergine Maria, Lucia e
Beatrice) sono donne stilnovistiche: esse vivono in 
Divina commedia. Inferno, a cura di P. Genesini 15
paradiso e si preoccupano del loro fedele (le prime
due) o dell’innamorato (la terza). Gli occhi di Beatrice «splendevano più delle stelle» (v. 55). Esse si
propongono di riportare Dante sulla strada della salvezza, ostacolata dalle tre fiere. Beatrice però diventa completamente diversa quando il poeta la incontra forse sei anni dopo in Pg XXX: ha perso i caratteri stilnovistici ed è divenuta una donna del cielo, intensamente preoccupata per le sorti della Chiesa. Lo stesso vale per la Vergine Maria, che egli incontra prima in Pd XXIII, poi in Pd XXXIII in un
mare sfolgorante di luce. In pochi anni la maturazione poetica è stata sbalorditiva.
5.1. Anche Francesca da Polenta è una donna stilnovistica, peraltro inserita in un contesto ben più
complesso e articolato (If V). Ma poi Dante saprà
tratteggiare figure di donne che non saranno più legate all’esperienza letteraria giovanile: Pia de’ Tolomei (Pg V), Sapìa da Siena (Pg XIII), Matelda (Pg
XXVIII), Beatrice (Pg XXX), Piccarda Donati e Costanza d’Altavilla (Pd III), la Vergine Maria (Pd
XXXIII). E che si sprofondano nella realtà: la prostituta Taide (If XVIII), Mirra (If XXX), la «femmina
balba» (Pg XIX), la «puttana sciolta» che rappresenta la Chiesa (Pg XXXIII), la ninfomane Cunizza da
Romano e la prostituta Raab (Pd IX).
5.2. Dante scrittore pone avanti le mani e informa
sùbito il lettore che nel poema ci sono anche delle
donne. Qui ne indica ben tre, ma tante altre seguiranno! Il lettore, che si è preso un bello spavento
quando Dante ha incontrato e ha chiesto aiuto a un
morto, ora tira un sospiro di sollievo e pensa alle
donne prossime venture. Nella mente del lettore
donna significa due cose: amore e sesso. Beatrice
simbolo della teologia razionale è un lapsus calami
o una licenza poetica. Il romanzo promette bene, la
lettura dunque non sarà affatto tediosa…
6. Il discorso con cui Virgilio cerca di persuadere
Dante a ritornare nel primitivo proposito è costruito
con grande abilità retorica: incomincia con un aspro
rimprovero («la tua anima è offesa da viltà...»), si
sviluppa in un racconto coinvolgente («Ero nel limbo e venne da me Beatrice, a pregarmi di venire in
tuo aiuto. La Vergine Maria ti ha visto in pericolo e
si è rivolta a Lucia...»), si conclude con una domanda che ammette un’unica risposta («Se in cielo hai
tre donne che ti proteggono, perché ti fermi? Perché
ascolti la viltà?»). Dante si persuade e ritorna nel
primo proposito. Un altro discorso persuasivo, particolarmente intenso, è quello che Ulisse fa ai suoi
compagni: «Fratelli, ormai siamo vecchi, togliamoci
la soddisfazione di esplorare il mondo disabitato.
Non siamo nati per vivere come gli animali privi di
ragione, ma per dimostrare le nostre capacità e per
conoscere il mondo disabitato» (If XXV, 112-120).
7. Il giorno stava tramontando e l’aria bruna, cioè
che stava divenendo oscura, toglieva dalle loro fatiche gli esseri viventi. Soltanto il poeta si preparava a
sostenere la guerra (=la fatica e il peso) sia del
cammino sia delle visioni angosciose, che poi la sua
buona memoria riferirà. Dante si ricorda di Virgilio,
Eneide, IX, 224-225. Non è una buona idea iniziare
un viaggio di sera, dopo aver passato un giorno senza far niente. Normalmente si preferisce il primo
mattino. Ma la situazione è assolutamente straordinaria, come la guida, un poeta defunto da 1.319 anni, come il viaggio nei tre regni dell’oltretomba.
7.1. La sera con cui inizia il viaggio preannunzia
travagli ed è ben diversa da un’altra sera, piena di
nostalgia e di malinconia, di qualche giorno dopo:
«Era già l’ora che volge il desiderio ai naviganti ed
intenerisce il cuore nel giorno in cui han detto addio agli amici più cari; l’ora che punge d’amore per
la propria terra il pellegrino novello, se di lontano
ode una campana, che sembri piangere il giorno che
muore» (Pg VIII, 1-6). Questa sera è la sera del pellegrino, che è partito la mattina da casa e che vorrebbe già essere di ritorno. Ma è anche la sera
dell’esule, che vorrebbe tornare in patria, ma non
può farlo.
8. Dante riconosce che Virgilio è stato per lui guida, signore e maestro (v. 141). In tal modo ribadisce
quanto aveva già detto in If I, 79-87. La presenza
delle opere del poeta latino, soprattutto dell’Eneide, è massiccia in tutte e tre le cantiche. Ma gli
aspetti più interessanti sono che egli diventa guida
per l’inferno e per il purgatorio, che stabilisce un
rapporto complesso con il poeta, che è simbolo della ragione e che come la ragione presenta incertezze e limiti. Ciò appare soprattutto nella seconda
cantica. Svolto il suo compito, se ne va alla chetichella senza disturbare e senza chiedere ringraziamenti (Pg XXX, 43-51). D’altra parte egli, come
simbolo della ragione, non può incontrare Beatrice,
simbolo della fede e della teologia Egli ha quindi
una complessità psicologica e narrativa non minore
di quella del protagonista.
8.1. Questa non sarà la prima volta che Virgilio
rimprovera il poeta. Lo farà anche in If XXX. Ma
ambedue i poeti si sentono rimproverati dalle parole
i Catone, che invita le anime purganti ad andare a
farsi belle (Pg II). Casella, amico di Dante, aveva
intonato una canzone così dolce, che aveva fatto
dimenticare alle anime l’espiazione delle pene e il
viaggio ai due poeti.
9. Dante dice a Virgilio: «Io non sono Enea, non
sono Paolo, non devo svolgere alcuna funzione importante come la loro. Per di più non mi sento
all’altezza del viaggio». Virgilio risponde che in
cielo tre donne si sono attivate per lui. Ma non risponde completamente alla domanda del poeta, che
aveva insistito sul carattere eccezionale del viaggio
(egli era il terzo dopo Enea e Paolo). La risposta
sarà data molti canti dopo, in Pd XVII, 106-142, e
sarà una delle tante sorprese che lo scrittore riserva
a chi legge: il trisavolo Cacciaguida dice al poeta
che il viaggio nell’oltretomba è voluto da Dio e che
egli ha una missione da compiere, riportare sulla via
del bene l’umanità errante nel peccato.
9.1. La domanda di Dante (vv. 10-38) è formulata
con grande cura retorica ed ha un forte impatto emotivo. Ha una struttura argomentativa che si sviluppa in diversi momenti: una richiesta di giudizio
(vv. 10-12), una premessa (vv. 13-30), la domanda
conseguente (vv. 31-33), una conclusione che si
riallaccia alla richiesta iniziale (vv. 34-36). Il ma-
Divina commedia. Inferno, a cura di P. Genesini 16
teriale grezzo è stato esposto in modo lineare e distribuito organicamente in vari momenti. Chi parla
dimostra di aver capito il problema e di saperlo esporre in modo chiaro ed efficace.
9.2. La risposta di Virgilio è ugualmente curata: un
rimprovero (vv. 43-51), una spiegazione che si dispiega in un lungo racconto (vv. 52-120), una conclusione (vv. 121-126). A cui seguono gli effetti:
come i fiorellini di campo sotto il sole, così il poeta
ritorna nel primo proposito e i due iniziano il viaggio. Il tema della viltà è poi ripreso nel canto successivo, dove ha grande importanza (If II, 46-69). Il
contrasto tra il comportamento di Dante e quello degli ignavi rende più eroico il comportamento del poeta agli occhi del lettore.
9.3. I momenti più alti di questo linguaggio retoricamente accurato sono forse il breve discorso di Ulisse ai suoi compagni davanti alle colonne d’Ercole
(If XVI, 112-126), l’invettiva di Dante all’Italia (Pg
VI, 76-151) e la preghiera di san Bernardo alla Vergine (Pd XXXIII, 1-39).
10. Il viaggio di Dante nell’oltretomba è più importante di quello dei suoi due predecessori: Enea va
negli inferi ad interrogare il padre Anchise, perché
dalla sua discendenza sarebbe nato l’impero. Paolo
arriva soltanto fino al terzo cielo ed ha lo scopo di
portare argomenti a sostegno della fede. Il poeta invece ha lo scopo ben più grande e gravoso di visitare
i tre regni dell’oltretomba per salvare l’umanità errante e per riportarla sulla via del bene. In questa direzione operano anche il Veltro (If I, 100-111), una
figura religiosa, e il DUX (Pg XXXIII, 40-45), una
figura politica. Dante invece è il laico che dà il suo
contributo e che è sopra le parti: non è coinvolto nella nullità dell’imperatore né con la rissosità dei
prìncipi italiani (Pg VI, 76-87). Si è anche allontanato dai guelfi bianchi per far parte soltanto con se
stesso (Pd XVII, 61-69). Non è coinvolto neanche
con la corruzione e con la simonia, che da secoli ha
irretito il potere ecclesiastico. Perciò il suo grido,
che colpirà soprattutto in alto, avrà un maggiore
credito (Pd XVII, 133-142). In questo modo egli non
invade né il potere politico né il potere religioso, di
cui aveva condannato più volte la sovrapposizione.
E trova il modo di stimolare verso il rinnovamento
l’uno e l’altro, proponendosi come laico o come intellettuale a cui stanno a cuore le sorti dell’umanità.
11. Sul piano narrativo Dante applica e sovrappone
due soluzioni: a) svolge un discorso dentro un altro; e b) ricorre al discorso in medias res.
11.1. Al poeta che si è perso nella selva Virgilio riferisce il discorso che ha avuto con Beatrice nel
limbo. Ma a sua volta Beatrice riferisce a Virgilio
nel limbo il discorso che si è svolto in cielo tra la
Vergine Maria, Lucia e lei. Si tratta quindi dell’applicazione del principio delle scatole cinesi o della
matrioska. Oltre a ciò lo scrittore mette in scena la
parte femminile del cielo: le chiacchiere, i consigli
e le decisioni di tre donne, e il lettore che avidamente ascolta i pettegolezzi. Nel séguito Virgilio è
sostituito dallo stesso Dante (If XXX, 130-135): davanti a Dante che, estasiato, si ferma ad origliare (v.
130), il poeta latino ha un improvviso e violentissimo attacco di bile o d’ira (vv. 131-135). Anche la
ragione perde le staffe.
11.2. Per non annoiare il lettore, per rendere più
avvincente la trama, lo scrittore ha iniziato il racconto con il protagonista in pericolo (If I); poi, in un
secondo momento, ha raccontato che cosa succedeva contemporaneamente (If II). Insomma è ritornato
indietro con la narrazione. La tecnica, indicata con
l’espressione latina in medias res (nel mezzo delle
cose, cioè nel mezzo dei fatti, nel mezzo del racconto), era già nota (chi conosce soltanto l’inglese
può dire flash back). Egli però non l’accoglie passivamente, v’introduce l’innovazione. Non racconta
come il protagonista si è messo in pericolo (anzi
questi dice che non sa com’è finito nella selva oscura). Racconta come i protettori intervengono per fare uscire il protagonista dal pericolo. Il risultato di
tutte queste operazioni è che il protagonista incontra e fa coppia con il deuteragonista.
11.3. Il precedente più significativo di flash back è
l’Odissea: Ulisse racconta ai feaci le peripezie precedenti (dall’inganno del cavallo che ha permesso
di abbattere Troia dopo dieci anni di inutile assedio
alla prigione dorata presso la ninfa Calipso che si
era innamorata di lui, dalla partenza dall’isola per
ordine di Zeus al naufragio nell’isola dei feaci), i
feaci gli danno una nave con cui riprende il viaggio. Da quel poco che sa, Dante percepisce la grandezza di Omero e giustamente ne fa il più grande
dei poeti (If IV, 88).
11.4. Grazie al flash back il tempo del romanzo
viene movimentato e non riproduce più supinamente il tempo della realtà, che è un tempo lineare,
fatto di momenti successivi. Il lettore quindi viene a
conoscere i precedenti del presente, si incuriosice e
vuole sapere come la storia si svilupeprà nel futuro
e come avrà fine. E legge l’opera fino alla conclusione.
12. Beatrice dice: «l’amico mio, e non de la
ventura» (v. 61), cioè «colui che ha amato me in
modo sincero e non in modo occasionale, per motivi
interessati». E più sotto ribadisce il giudizio riferendo le parole di Lucia: «Beatrice, loda di Dio
vera, Ché non soccorri quei che t’amò tanto,
Ch’uscì per te de la volgare schiera?» (vv. 103-
105). È vero o falso il giudizio su Dante? Se si va a
vedere come nel paradiso terrestre la donna accoglie il poeta, si resta perplessi (Pg XXX, 73-75). In
realtà la situazione è complessa: a) la donna non sta
facendo un discorso veritiero, ma un discorso persuasorio, perché deve ottenere l’aiuto di Virgilio;
b) non deve rendere conto a Virgilio dei suoi rapporti con il poeta, così fornisce quella parte di verità che dà importanza a lei e al suo seguace («amando me, Dante è uscito dalla schiera degli altri
poeti», cioè è divenuto un personaggio ragguardevole, che vale la pena di aiutare). E Virgilio si sente
contento: a) una donna del cielo si rivolge a lui per
chiedere aiuto; b) ha l’occasione di uscire dal limbo
e di fare un lungo viaggio (e sotto la protezione del
cielo); e c) vede riconfermato il suo prestigio dopo
la richiesta di aiuto e il riconoscimento di debiti espresso dal poeta (If I, 79-87). In modo implicito 
Divina commedia. Inferno, a cura di P. Genesini 17
Dante dice: «Io sono diventato famoso perché ho
studiato Virgilio e ho cantato Beatrice». In questo
modo fa coincidere Virgilio e Beatrice, perciò fa un
grande complimento per il poeta latino. Insomma,
quando riconosce il magistero di Virgilio, egli trova
già il terreno preparato dai complimenti di Beatrice.
13. Beatrice è simbolo della fede e della teologia
razionale, come Virgilio è simbolo della ragione e le
fiere dei vizi. Essa dimostra un carattere triplice: a)
accorre in aiuto al suo protetto come una madre amorevole; b) è capace di un articolato discorso che
persuade Virgilio, il quale non vede l’ora di ubbidire; e c) è dura e implacabile con coloro che sono finiti all’inferno. La loro sorte non desta in lei alcun
sentimento di compassione né alcun turbamento. Ma
è anche capace di commuoversi e di piangere: ricorre alle lacrime per essere più convincente e persuasiva agli occhi di Virgilio. La personalità della donna subirà una ulteriore evoluzione quando Dante la
incontrerà in cima al paradiso terrestre (Pg XXXIII).
Una sorpresa per il lettore che né sarà, più che colpito, traumatizzato.
14. Da un punto narrativo il canto è estremamente
complesso: si presenta come una serie di scatole cinesi che si aprono una nell’altra. Dante non se la
sente più di iniziare il viaggio, perciò chiede chiarimenti a Virgilio. Virgilio gli dice che Beatrice è
venuta da lui, nel limbo, a chiedergli di venire a
soccorrerlo. Egli le chiede se non ha paura di scendere nell’inferno. La donna risponde di no, che anzi
le pene dei dannati non la impietosiscono affatto e
aggiunge anche una spiegazione non richiesta: in
cielo la Vergine Maria aveva visto Dante in pericolo, perciò si era rivolta a Lucia che a sua volta si era
rivolta a Beatrice, la quale era discesa da lui nel
limbo. Beatrice riferisce le testuali parole che ha
avuto con Lucia e le testuali parole che Lucia riferisce di aver avuto con la Vergine Maria; a sua volta
Virgilio riferisce il dialogo avuto con Beatrice e i
dialoghi che essa gli ha riferito. Il poeta latino accetta il compito, persuaso anche dalle lacrime della
donna. Così conclude il racconto. Quindi ritorna a
Dante e al presente: in cielo ci sono tre donne che
proteggono il poeta. Di che ha paura? Il poeta ritorna
in modo circolare alla precedente convinzione di intraprendere il viaggio.
14.1. Questa articolata serie di scatole cinesi mostra
che Dante è consapevole della struttura pluridimensionale del discorso. La realtà è lineare, ma il discorso non riesce a presentarla in modo altrettanto
semplice e deve creare un discorso complesso, fatto
di molteplici discorsi che si inseriscono e si collegano uno con l’altro. Insomma il mondo dei simboli
deve essere molto più vasto del mondo reale. Il rapporto biunivoco tra segno e oggetto è inadeguato e
chi batte questa strada, come i neoempiristi logici
dal 1929 in poi, è digiuno di filosofia ed anche di
storia della filosofia.
15. Come in If I, 22-24 (il naufrago) e 55-57 (l’avaro), Dante accompagna le sue azioni con una similitudine: «Come i fiorellini…, così egli…» (vv.
127-130). Le similitudini della prima cantica sono
molto semplici e lineari. Diventano sempre più
complesse nelle cantiche successive.
La struttura del canto è semplice: 1) sta scendendo
la sera; 2) Dante ha un ripensamento, perché teme
di non avere le capacità per intraprendere il viaggio; 3) Virgilio allora lo accusa di viltà e gli racconta che in cielo tre donne (la Vergine Maria, Lucia e Beatrice) si preoccupano del poeta; e, vedendolo in pericolo, si sono rivolte a lui, che è accorso
sùbito; 4) il rimprovero finale di Virgilio fa ritornare il poeta al proposito iniziale. 
Divina commedia. Inferno, a cura di P. Genesini 18
Canto III
“PER ME SI VA NE LA CITTÀ DOLENTE,
PER ME SI VA NE L’ETTERNO DOLORE,
PER ME SI VA TRA LA PERDUTA GENTE.
1
GIUSTIZIA MOSSE IL MIO ALTO FATTORE:
FECEMI LA DIVINA PODESTATE,
LA SOMMA SAPIENZA E ‘L PRIMO AMORE.
4
DINANZI A ME NON FUOR COSE CREATE
SE NON ETTERNE, E IO ETTERNO DURO.
LASCIATE OGNE SPERANZA, VOI CH’INTRATE”.
7
Queste parole di colore oscuro
vid’io scritte al sommo d’una porta;
per ch’io: “Maestro, il senso lor m’è duro”.
10
Ed elli a me, come persona accorta:
“Qui si convien lasciare ogne sospetto;
ogne viltà convien che qui sia morta.
13
Noi siam venuti al loco ov’i’ t’ho detto
che tu vedrai le genti dolorose
c’hanno perduto il ben de l’intelletto”.
16
E poi che la sua mano a la mia puose
con lieto volto, ond’io mi confortai,
mi mise dentro a le segrete cose.
19
Quivi sospiri, pianti e alti guai
risonavan per l’aere sanza stelle,
per ch’io al cominciar ne lagrimai.
22
Diverse lingue, orribili favelle,
parole di dolore, accenti d’ira,
voci alte e fioche, e suon di man con elle
25
facevano un tumulto, il qual s’aggira
sempre in quell’aura sanza tempo tinta,
come la rena quando turbo spira.
28
E io ch’avea d’error la testa cinta,
dissi: “Maestro, che è quel ch’i’ odo?
e che gent’è che par nel duol sì vinta?”.
31
Ed elli a me: “Questo misero modo
tegnon l’anime triste di coloro
che visser sanza ‘nfamia e sanza lodo.
34
Mischiate sono a quel cattivo coro
de li angeli che non furon ribelli
né fur fedeli a Dio, ma per sé fuoro.
37
Caccianli i ciel per non esser men belli,
né lo profondo inferno li riceve,
ch’alcuna gloria i rei avrebber d’elli”.
40
E io: “Maestro, che è tanto greve
a lor, che lamentar li fa sì forte?”.
Rispuose: “Dicerolti molto breve.
43
Questi non hanno speranza di morte
e la lor cieca vita è tanto bassa,
che ‘nvidiosi son d’ogne altra sorte.
46
Fama di loro il mondo esser non lassa;
misericordia e giustizia li sdegna:
non ragioniam di lor, ma guarda e passa”.
49
E io, che riguardai, vidi una ‘nsegna
che girando correva tanto ratta,
che d’ogne posa mi parea indegna;
52
e dietro le venìa sì lunga tratta
di gente, ch’i’ non averei creduto
che morte tanta n’avesse disfatta.
55
Poscia ch’io v’ebbi alcun riconosciuto,
vidi e conobbi l’ombra di colui
che fece per viltade il gran rifiuto.
58
1. PER ME SI VA NELLA CITTÀ CHE SI LAMENTA, PER ME SI VA NEL DOLORE
ETERNO, PER ME SI VA TRA LA GENTE
DANNATA. 4. LA GIUSTIZIA MOSSE IL MIO
SOMMO CREATORE: MI FECE LA DIVINA
POTENZA, LA SOMMA SAPIENZA E IL
PRIMO AMORE. 7. PRIMA DI ME FURONO
CREATE SOLTANTO COSE ETERNE ED IO
DURERÒ ETERNAMENTE. LASCIATE OGNI
SPERANZA, VOI CHE ENTRATE. 10. Queste parole di colore scuro io vidi scritte sopra una porta,
perciò dissi: «O maestro, il loro significato mi è duro». 13. Da persona esperta, egli mi rispose: «Qui
convien (=è necessario) lasciare ogni dubbio,
convien (=è necessario) che ogni viltà sia morta. 16.
Siamo giunti in quel luogo in cui ti ho detto che vedrai le anime dei dannati, che hanno perduto il bene
dell’intelletto (=Dio)». 19. Poi mi prese per mano
con volto sereno, perciò io mi ripresi, e m’introdusse nei segreti impenetrabili [dell’oltretomba].
22. Qui sospiri, pianti ed alti gemiti risuonavano
per l’aria senza stelle. Al sentirli, io mi misi a piangere. 25. Lingue strane, espressioni orribili, parole
di dolore, accenti di rabbia, voci alte e basse e suoni di mani che colpiscono 28. facevano un tumulto,
che si aggira sempre in quell’aria eternamente oscura, come la sabbia quando spira il turbine. 31. Io,
che avevo la testa piena di dubbi, dissi: «O maestro,
che cos’è questo tumulto che io odo? Chi è questa
gente, che appare così sopraffatta dal dolore?». 34.
Ed egli a me: «A questa miserabile condizione sono
condannate le anime spregevoli di coloro che vissero senza infamia e senza lode. 37. Sono mescolate a
quella cattiva schiera degli angeli che non furono
ribelli e neppure fedeli a Dio, ma che rimasero neutrali. 40. Li cacciano i cieli, per non esser meno
belli, ma non li accoglie l’inferno profondo, perché
i dannati si potrebbero gloriare di averli come loro
compagni». 43. Ed io: «O maestro, che cos’è per
loro tanto insopportabile, che li fa lamentare così
fortemente?». Mi rispose: «Te lo dirò molto brevemente. 46. Costoro non possono sperare di morire e
la loro vita oscura è tanto spregevole, che sono invidiosi di ogni altra condizione. 49. Il mondo non
permette che si conservi alcun ricordo di loro; la
misericordia e la giustizia divina (=il paradiso e
l’inferno) li sdegnano: non ragioniamo di loro, ma
guarda e passa». 52. Guardando più attentamente,
vidi un’insegna che, girando, correva tanto veloce,
che sembrava incapace di restar ferma. 55. Dietro
le veniva una così lunga processione di gente, che
non avrei creduto che la morte avesse fatto tante
vittime. 58. Dopo che ebbi riconosciuto qualcuno,
vidi e conobbi l’ombra di colui che fece per viltà il
gran rifiuto (=papa Celestino V?). 
Divina commedia. Inferno, a cura di P. Genesini 19
Incontanente intesi e certo fui
che questa era la setta d’i cattivi,
a Dio spiacenti e a’ nemici sui.
61
Questi sciaurati, che mai non fur vivi,
erano ignudi e stimolati molto
da mosconi e da vespe ch’eran ivi.
64
Elle rigavan lor di sangue il volto,
che, mischiato di lagrime, a’ lor piedi
da fastidiosi vermi era ricolto.
67
E poi ch’a riguardar oltre mi diedi,
vidi genti a la riva d’un gran fiume;
per ch’io dissi: “Maestro, or mi concedi
70
ch’i’ sappia quali sono, e qual costume
le fa di trapassar parer sì pronte,
com’io discerno per lo fioco lume”.
73
Ed elli a me: “Le cose ti fier conte
quando noi fermerem li nostri passi
su la trista riviera d’Acheronte”.
76
Allor con li occhi vergognosi e bassi,
temendo no ‘l mio dir li fosse grave,
infino al fiume del parlar mi trassi.
79
Ed ecco verso noi venir per nave
un vecchio, bianco per antico pelo,
gridando: “Guai a voi, anime prave!
82
Non isperate mai veder lo cielo:
i’ vegno per menarvi a l’altra riva
ne le tenebre etterne, in caldo e ‘n gelo.
85
E tu che se’ costì, anima viva,
pàrtiti da cotesti che son morti”.
Ma poi che vide ch’io non mi partiva,
88
disse: “Per altra via, per altri porti
verrai a piaggia, non qui, per passare:
più lieve legno convien che ti porti”.
91
E ‘l duca lui: “Caron, non ti crucciare:
vuolsi così colà dove si puote
ciò che si vuole, e più non dimandare”.
94
Quinci fuor quete le lanose gote
al nocchier de la livida palude,
che ‘ntorno a li occhi avea di fiamme rote.
97
Ma quell’anime, ch’eran lasse e nude,
cangiar colore e dibattero i denti,
ratto che ‘nteser le parole crude.
10
0
Bestemmiavano Dio e lor parenti,
l’umana spezie e ‘l loco e ‘l tempo e ‘l
seme
di lor semenza e di lor nascimenti.
10
3
Poi si ritrasser tutte quante insieme,
forte piangendo, a la riva malvagia
ch’attende ciascun uom che Dio non teme.
10
6
Caron dimonio, con occhi di bragia,
loro accennando, tutte le raccoglie;
batte col remo qualunque s’adagia.
10
9
Come d’autunno si levan le foglie
l’una appresso de l’altra, fin che ‘l ramo
vede a la terra tutte le sue spoglie,
11
2
similemente il mal seme d’Adamo
gittansi di quel lito ad una ad una,
per cenni come augel per suo richiamo.
11
5
Così sen vanno su per l’onda bruna,
e avanti che sien di là discese,
anche di qua nuova schiera s’auna.
11
8
61. Immediatamente compresi e fui certo che questa
era la schiera dei cattivi, che dispiacevano a Dio e
ai suoi nemici. 64. Questi sciagurati, che non furon
mai vivi, erano ignudi e continuamente punti da
mosconi e da vespe, che erano in quel luogo. 67.
Esse rigavano il loro volto di sangue, che, mescolato a lacrime, ai loro piedi era raccolto da vermi ripugnanti. 70. Dopo che guardai oltre costoro, vidi
una moltitudine di gente sulla riva di un gran fiume
(=l’Acherónte), perciò dissi: «O maestro, concèdimi ora 73. di sapere chi sono e quale istinto le fa
apparire così ansiose di oltrepassare il fiume, come
riesco a distinguere in quella luce fioca». 76. Ed
egli a me: «Le cose ti saranno chiare quando ci
fermeremo sulla riva desolata dell’Acherónte». 79.
Allora, con gli occhi vergognosi ed abbassati, temendo che la mia domanda gli riuscisse molesta, mi
astenni dal parlare sino al fiume. 82. Ed ecco verso
di noi venire su una nave un vecchio, bianco per i
molti anni, gridando: «Guai a voi, o anime malvage! 85. Non sperate mai di vedere il cielo: io vengo
per condurvi sull’altra riva nelle tenebre eterne, al
caldo e al gelo. 88. E tu, che sei lì, o anima viva,
allontanati da costoro, che son morti». Ma, poiché
vide che io non mi allontanavo, 91. disse: «Per
un’altra via, per altri porti verrai alla spiaggia, non
qui, per passare. Una barca più leggera (=quella del
purgatorio) convien (=è necessario) che ti porti».
94. La mia guida a lui: «O Carónte, non ti crucciare, si vuole così là dove si può ciò che si vuole, e
più non domandare». 97. Allora si quietarono le ispide gote al nocchiere della livida palude, che intorno agli occhi aveva ruote di fuoco. 100. Ma
quelle anime, che erano affrante e nude, cambiarono colore e batterono i denti, non appena intesero
quelle parole crudeli. 103. Bestemmiavano Dio e i
loro genitori, la razza umana, il luogo, il tempo, il
seme della loro stirpe ed il seme da cui erano nati.
106. Poi, piangendo fortemente, si raccolsero tutte
insieme sulla riva malvagia, che attende ciascun
uomo che non teme Dio. 109. Il demonio Carónte,
facendo loro un cenno con gli occhi di fuoco, le
raccoglie tutte, e batte con il remo chiunque si adagia (=si siede). 112. Come in autunno si staccano le
foglie una dopo l’altra, finché il ramo vede per terra
tutte le sue spoglie, 115. similmente i malvagi discendenti di Adamo si affrettano a lasciar la riva ad
uno ad uno, seguendo i cenni del nocchiere, come
uccelli che sentono il richiamo. 118. Così se ne
vanno sopra l’onda bruna (=fangosa) e, prima che
siano di là (=sull’altra riva) discese, di qua una
nuova schiera si raduna. 
Divina commedia. Inferno, a cura di P. Genesini 20
“Figliuol mio”, disse ‘l maestro cortese,
“quelli che muoion ne l’ira di Dio
tutti convegnon qui d’ogne paese:
12
1
e pronti sono a trapassar lo rio,
ché la divina giustizia li sprona,
sì che la tema si volve in disio.
12
4
Quinci non passa mai anima buona;
e però, se Caron di te si lagna,
ben puoi sapere omai che ‘l suo dir suona”.
12
7
Finito questo, la buia campagna
tremò sì forte, che de lo spavento
la mente di sudore ancor mi bagna.
13
0
La terra lagrimosa diede vento,
che balenò una luce vermiglia
la qual mi vinse ciascun sentimento;
13
3
e caddi come l’uom cui sonno piglia. 13
6
121. «O figlio mio» disse il maestro cortese, «coloro che muoion nell’ira di Dio (=in peccato mortale)
arrivano tutti qui da ogni paese 124. e son pronti ad
oltrepassare il fiume, perché la giustizia divina li
sprona, così che il loro timore si trasforma in desiderio. 127. Di qui non passa mai un’anima buona,
perciò, se Carónte si lamenta di te, puoi ben capire
ormai che cosa significhino le sue parole.» 130. Finito il discorso, la campagna buia tremò così fortemente, che il ricordo dello spavento mi fa bagnare
ancora di sudore. 133. La terra intrisa di lacrime
(=le lacrime di dolore dei dannati) sprigionò vento,
tanto che balenò una luce rossastra (=un fulmine),
la quale mi fece perdere i sensi. E caddi come
l’uomo che prende sonno.
I personaggi
Gli ignavi sono coloro che vissero senza infamia e
senza lode: nella loro vita non hanno fatto niente, né
di bene né di male, che li rendesse meritevoli
d’essere ricordati. Essi quindi hanno vissuto una vita
vuota, non hanno utilizzato il tempo e le capacità
loro concesse, è come se non fossero nemmeno esistiti. Tra essi il poeta pone anche gli angeli che non
si schierarono né con Dio né con Lucifero, ma che
rimasero neutrali.
Colui che fece per viltà il gran rifiuto è forse il papa Celestino V, al secolo Pietro Angeleri da Isernia
(1210-1296). È nominato papa tra il maggio e
l’agosto 1294, abdica il 13 dicembre dello stesso
anno, ritenendosi inadatto ad affrontare le responsabilità che essa comportava. È l’unico papa che ha
abdicato il soglio pontificio. Nel 1313 è canonizzato. Il poeta lo condanna per due motivi: a) ha rifiutato il fardello che la divina Provvidenza gli ha assegnato; e b) abdicando, ha lasciato il soglio pontificio a Bonifacio VIII, causa di tutti i guai del poeta.
In If XIX, 55-57, ne accentua le responsabilità: il
papa Niccolò III Orsini, finito tra i simoniaci, scambia Dante per Bonifacio e gli chiede se si è saziato
di quella sposa (=la Chiesa) che ha ottenuto con
l’inganno.
Il demonio Carónte, figlio di Erebo e della Notte,
nella mitologia greca, etrusca e latina traghettava le
anime dei morti sulle rive dell’Acherónte. La fonte
di Dante è Virgilio, Eneide, VI, 298-304.
L’Acherónte è uno dei fiumi infernali. Gli altri sono
lo Stige e il Flegetónte. Confluiscono tutti nel lago
gelato di Cocìto, dove sono puniti i traditori. Anche
un altro fiume, il Letè, confluisce nel lago; esso però
proviene dalla montagna del purgatorio. Dante dedica If XIV, 115-137, a spiegare la geografia infernale.
Commento
1. Dante supera, intimorito, la porta dell’inferno.
Tuttavia sopra la porta Dio fa sentire la sua presenza: Egli è divina potenza, somma sapienza e primo
amore. Ma è anche implacabile, perché l’anima
condannata soffrirà per l’eternità le pene dell’inferno. Nel Medio Evo i giudizi di Dio sono però attutiti dall’invenzione del purgatorio, che viene ufficializzata durante il 14° concilio ecumenico che si
apre a Lione il 7 maggio 1274 alla presenza del papa Gregorio X. Non ci sono più due possibilità estreme: o salvezza o dannazione. C’è anche una
possibilità intermedia, il purgatorio. L’uomo in ritardo con Dio ha la possibilità di recuperare espiando le pene nel purgatorio. Esse sono di breve o di
lunga durata, ma sono destinate a terminare. Sono
però altrettanto dure e dolorose delle pene dell’inferno.
2. Dante dimostra un disprezzo radicale verso gli
ignavi. In vita essi non hanno fatto niente, né di
buono né di cattivo, che li rendesse meritevoli di
essere ricordati. Insomma è come se non fossero mai
vissuti, perché la loro vita è rimasta vuota. Essi non
si sono impegnati nella lotta contro le forze ostili
della natura o della società, non hanno prodotto o
costruito nulla né per sé, né per la loro famiglia, né
per i loro discendenti, né per la loro città. E ognuno
deve dare il suo piccolo o grande contributo a seconda delle sue capacità, perché la famiglia e la società hanno un assoluto bisogno del nostro contributo. Il poeta fa emergere e converso il valore – molto
concreto – che sta alla base delle società tradizionali: il ricordo di sé e delle proprie azioni e una vita esemplare da lasciare ai figli e ai nipoti, cioè alle
generazioni future. Essi sono la piccola o grande
ricchezza che ognuno di noi lascia in eredità ai posteri.
2.1. Il tema degli ignavi ma, più in generale, il tema dell’allocazione dell’anima in uno dei tre regni
dell’oltretomba sottintende due cose. a) L’uomo,
ogni uomo, è giudicato nell’al di là per ciò che ha
fatto o non ha fatto nell’al di qua. Egli non può sottrarsi ad un giudizio di biasimo o di lode. Appena
morto finisce o sulle rive dell’Acherónte o sulle rive del Tevere o direttamente in paradiso. Egli deve
rendere conto di come è vissuto e di come ha gestito i suoi talenti. Egli può sottrarsi al giudizio degli
uomini, ma non può sottrarsi al giudizio di Dio. E
il giudizio di Dio è implacabile. Il Dies irae dice
che davanti al tribunale di Dio neanche il giusto si
sente sicuro. E allora che fa? b) Per superare senza 
Divina commedia. Inferno, a cura di P. Genesini 21
troppi danni il giudizio divino, ha un’unica scappatoia: fare qualcosa qui sulla terra, fare qualcosa che
lo faccia ricordare, fare qualcosa da lasciare in eredità ai posteri. Se le cose stanno così, la centralità di
questo mondo è indiscutibile; e addirittura l’altro
mondo è in funzione del mondo terreno. Perciò, se
questi due punti sono veri, è assolutamente falso e
tendenzioso attribuire ai pensatori medioevali l’idea
che il mondo terreno sia in funzione del mondo ultraterreno. Ed è anche un’accusa molto interessata
che i laici e il mondo moderno rivolge al Medio Evo
e alla Chiesa. È un modo per denigrare e per lottare
contro l’avversario. E in guerra tutti i mezzi sono
leciti.
2.2. Eppure dietro a questo interessato fraintendimento c’è un problema che merita d’essere chiarito.
Dire che per il pensiero medioevale il mondo terreno
è in funzione del mondo ultraterreno è una semplificazione estrema, è una lectio facilior. Ma le semplificazioni non dovrebbero mai essere tali da tradire i
dati di partenza. Il critico poi non deve scambiare
per verità indiscutibili quelli che sono semplicemente strumenti di lotta ideologica contro la Chiesa e
contro il Medio Evo. Ha il compito di andare oltre,
di restaurare la lectio difficilior. E si tratta proprio
di una situazione difficile da far emergere. Essa si
può così riassumere: fare un discorso indiretto, dire
agli uomini di darsi da fare significa fare un bieco e
noioso moralismo, che non avrebbe sortito alcun
frutto. Era più efficace fare un discorso indiretto:
“Sta’ attento, se qui non ti dai da fare, quando sarai
morto prenderai quel che ti meriti. Puoi sfuggire al
giudizio degli uomini, ma non a quello di Dio”. Il
discorso indiretto, che è interessante e coinvolgente,
caratterizza la mentalità e la cultura medioevale.
Alcuni testi significativi, che presentano questa cultura del coinvolgimento e dell’esempio, sono lo
Specchio di vera penitenza di Jacopo Passavanti
(1302ca.-1357) e i Fioretti di san Francesco (fine
Trecento). Uno dei fioretti più affascinanti è intitolato Della perfetta letizia. A frate Leone, duro a
comprendere come il fedele, il santo fa tre esempi
negativi di perfetta letizia (la perfetta letizia non è
fare miracoli, non è parlare tutte le lingue ecc.), che
spingono infine frate Leone a chiedere: ma allora
che cos’è la perfetta letizia? E allora il santo dà tre
esempi positivi di perfetta letizia (se noi arriviamo
al convento e siamo trattati male dal frate guardiano, che ci scambia per due impostori, e non ci lamentiamo, questa è perfetta letizia ecc.). Quindi azzarda una definizione teorica generale, sempre legata all’esperienza del fedele: perfetta letizia è accettare le sofferenze per amore di Dio. Un discorso diretto o una definizione astratta sarebbero stati noiosi,
non avrebbero coinvolto, non sarebbero stati capiti
né sarebbero stati messi in pratica. Un comportamento contorto? Sembrerebbe proprio di no. È un comportamento che tiene presente la psicologia dell’ascoltatore, che deve essere coinvolto, la corretta comunicazione con lui e nello stesso tempo il risultato
che si vuole ottenere: persuaderlo ad agire in un certo modo.
2.3. La pena degli ignavi offre il primo esempio di
punizione in base alla legge del contrappasso: i
dannati in vita si sono comportati come insetti e come vermi, qui sono punti da insetti e vedono il loro
sangue divorato da vermi (contrappasso per analogia); essi in vita non si sono mai schierati, non
hanno seguìto nessuna insegna, ed ora inseguono
un’insegna che ora va qui, ora va lì (contrappasso
per antitesi).
3. Tra gli ignavi Dante mette anche gli angeli che
non si schierarono né con Dio né con gli angeli ribelli, ma rimasero neutrali (il poeta recupera dai
Vangeli apocrifi l’idea degli angeli neutrali). La
scelta della neutralità è la loro colpa, che non li
rende degni nemmeno dell’inferno (essi si trovano
nell’antinferno). Per il poeta l’uomo deve schierarsi
a favore o contro qualcosa, deve essere di parte; deve compiere azioni che lo facciano esistere e che lo
facciano ricordare dopo la morte. Che faccia imprese onorevoli o vergognose passa quasi in secondo
piano. Anche gli angeli devono schierarsi, o con
Dio o con Lucifero, non possono restare neutrali. La
neutralità non è ammissibile. La scelta di parte costituisce il comportamento normale per la società in
cui il poeta vive: si è guelfi o ghibellini, Bianchi o
Neri, laici o religiosi, appartenenti a una contrada
(o a una corporazione) o a un’altra, appartenenti a
una classe sociale o a un’altra. Ci si può chiedere:
perché l’individuo deve ad ogni costo schierarsi
con qualcuno contro qualcun altro? Non farebbe
meglio a restare neutrale? Il fatto è che nel Medio
Evo, come in altre epoche storiche, l’individuo non
poteva né vivere né esistere isolatamente: poteva
sopravvivere soltanto se faceva parte della famiglia
o di un gruppo sociale organizzato. Se non si schierava, se non capiva che doveva inevitabilmente
schierarsi con qualcuno, era destinato a perire. Dietro a discorsi e a ideali molto complessi e molto elevati (o, a prima vista, astrusi e contorti) si cela
una realtà molto semplice e molto banale: la sopravvivenza quotidiana. Nel Medio Evo essa era
un’impresa ardua per la maggior parte, anzi per tutta la popolazione: c’era chi mangiava e chi non
mangiava; chi non mangiava come chi mangiava
poteva poi morire della stessa malattia, poco o molto grave che fosse, perché una medicina efficace
sarebbe sorta soltanto molti secoli dopo.
3.1. In questo incontro con gli ignavi il poeta fa implicitamente un ragionamento circolare, che è pure
paradossale. Esso si può così indicare: tu ti devi
comportare bene, perché così vai in paradiso; ma se
tu non fai niente, non ti comporti né bene né male,
fai la fine degli ignavi, una fine ripugnante, insomma non vai nemmeno all’inferno; dunque, se tu non
vuoi fare la loro fine, devi decidere di fare qualcosa
che ti renda meritevole d’essere ricordato, qual cosa di buono o, al limite, anche qualcosa di cattivo,
non importa; quel che conta è che tu ti faccia ricordare qui sulla terra. E ricorda, neanche gli angeli
sono esonerati dall’ingrato compito di fare qualcosa, di scegliere, di scegliere qualcosa, di scegliere il
bene o di scegliere il male. Insomma, pur di non finire tra gli ignavi, il poeta dice che è preferibile fa-
Divina commedia. Inferno, a cura di P. Genesini 22
re qualcosa di scellerato… Il ragionamento paradossale, che non è stato percepito dai critici, mostra ancora una volta la centralità della vita terrena e il rifiuto di quel bieco moralismo che viene imputato al
poeta e alla Chiesa cattolica. Dante ribadisce le sue
idee anche in séguito: Farinata è finito all’inferno,
ma è stato grande, perché ha operato per il bene della sua città (If X). Per essa valeva anche la pena di
perder l’anima… Chi accusa Dante di aver scritto
un “poema teologico” non aveva nessuna conoscenza della teologia né alcuna esperienza di vita.
3.2. La logica è presente anche in séguito: Guido da
Montefeltro commette un errore di logica e finisce
all’inferno (If XXVII); Dante argomenta sulla fede
(Pd XXIV); Dante è indeciso, perché non ha nessun
motivo per scegliere una decisione o un’altra (Pd
IV, 1-4). Egli trasforma anche la logica in poesia…
4. Nel canto ricompare il tema della viltà: il poeta
vede e riconosce l’ombra di «colui che fece per viltade il gran rifiuto» (v. 60). Nel canto precedente
Virgilio rimprovera Dante: «L’anima tua è da viltade offesa; La qual molte fïate l’uomo ingombra Sì
che d’onrata impresa lo rivolve» (vv. 45-48). La fama, la gloria, l’onore e la ricchezza erano i valori
comunemente diffusi nella società antica e in quella
medioevale, che erano da una parte profondamente
legate al passato, dall’altra intimamente proiettate
nel futuro. Il presente non aveva un’esistenza autonoma, ma era soltanto un frammento dell’eternità.
Inoltre esso era eredità di ricordi provenienti dal
passato; e si proponeva di lasciare un’eredità di ricordi per le generazioni future. Lo spazio e il tempo
erano piccoli, a misura d’uomo. Oggi invece esiste
soltanto il presente.
4.1. La morte sovrastava costantemente l’individuo
che apparteneva al popolo come l’individuo che apparteneva alle classi elevate. La reazione era perciò
quella di cercare un surrogato che allungasse la vita,
che anzi rendesse immortale la vita. L’unico surrogato possibile era la fama, la fama sulla terra. I componenti delle classi elevati cercavano di superare
con la fama terrena la barriera del tempo. Dante ricorda con affetto il maestro Brunetto Latini, perché
gli ha insegnato come l’uomo si eterna con la fama
qui sulla terra (If XV, 79-87).
5. Al motivo della viltà e dell’ignavia è legato quello della fama. Dante lo affronta più volte: in If XV,
55-60 (il maestro Brunetto Latini gli preannuncia
fama e gloria), in Pg XI, 91-116 (Oderisi da Gubbio
dice che la fama terrena è come un battito di ciglia
rispetto all’eternità), in Pd XVII, 94-135 (il trisavolo Cacciaguida gli preannuncia la gloria futura).
Anche in questo caso, come nella valutazione dei
dannati (Francesca da Polenta e Paolo Malatesta,
Farinata degli Uberti e Cavalcanti de’ Cavalcanti,
Ulisse e Diomede ecc.), il poeta vede il problema da
più punti di vista.
6. Dante non fa il nome di «colui che fece per viltade il gran rifiuto» (v. 60) per diversi motivi: a) al
suo tempo l’identificazione con il papa Celestino V
era immediata; b) se lo nominava, gli dava una fama
immeritata (ciò vale per tutti gli ignavi, nessuno dei
quali è ricordato); c) che sia o non sia Celestino è
una cosa secondaria, quel che conta è che l’ignavo
per eccellenza, la figura dell’ignavo, sia condannata; e la soluzione più efficace è che il lettore immagini qualche personaggio specifico e che ricopre
una posizione elevata nella società: d) ogni buon
narratore usa l’espediente della varietà (in questo
caso il nome non viene detto), per non annoiare il
lettore, per incuriosirlo e per tenerne sempre viva
l’attenzione; infine e) ogni buon narratore sa che
l’accenno indeterminato a una cosa (soprattutto se
nota al lettore) suscita curiosità ed interesse nel lettore, ed egli lancia l’esca. In questo caso il lettore si
chiede se è o non è papa Celestino V; va alla ricerca degli argomenti a favore e contro, cerca di confutare le opinioni altrui e propone la sua. Discute, si
arrabbia, confuta, suda, polemizza, è deluso per le
sue deboli argomentazioni e perché scopre che il
testo si può leggere a livelli di complessità straordinariamente diversi. E intanto discute la problematica voluta dal poeta. E la fissa nella memoria. Il poeta ha vinto la sua battaglia e il lettore, che è contento delle sue fatiche, non si accorge nemmeno
d’essere stato costretto alla battaglia e di essere stato sconfitto.
6.1. In questa trappola preparata dallo scrittore sono
cadute generazioni di critici, che hanno versato
fiumi di inchiostro per sostenere le loro tesi. Ma
questa è soltanto una delle trappole del poema. I
critici sono caduti in tutte: chi è il Veltro (If I), chi
è Matelda (Pg XXVIII-XXXIII), chi è il DUX (Pg
XXXIII) ecc. Da parte loro vi hanno aggiunto anche
numerosi problemi insignificanti come: se in If III
Dante ha attraversato l’Acherónte prima o dopo lo
svenimento.
6.2. In séguito il poeta continua le variazioni sul
nome: dall’anonimo fiorentino che si è suicidato
nelle sue case (If XIII, 133-151) a Guido da Montefeltro che non vuol dire ma poi dice il suo nome (If
XXVII, 61-72), da se stesso che rifiuta di dire il
proprio nome (Pg XIII, 130-138) a Matelda di cui
dice il nome ben tre canti dopo che la fa comparire
(Pg XXVIII, 37 sgg., Pg XXXIII, 119).
7. Scoprirlo è assolutamente sorprendente, ma Dante è l’iniziatore del marketing nel mondo occidentale dopo la ripresa economica, politica, demografica e tecnologica avvenuta dopo il Mille. Ha coniato
slogan efficacissimi, versi, situazioni e personaggi,
che si imprimono in modo indelebile nella memoria
del lettore, cioè del potenziale acquirente. Egli in
vita dal poema ha avuto pochi riconoscimenti economici, ma è stato la fortuna degli amanuensi. Tuttavia il prodotto che ha confezionato ha avuto nei
secoli e ancor oggi un successo sbalorditivo. Il prodotto è costruito tenendo presente la psicologia e le
reazioni psicologiche di un gran numero di potenziali utenti: dal popolo minuto e ignorante, che crede ai miracoli, agli intellettuali che si sentono superiori alla plebaglia senza arte né parte, ai tipografi,
che stampano soltanto se possono vendere il prodotto. Era buona farina.
8. Sul piano psicologico la certezza e la sicurezza
sono noiose, mentre l’oscurità (di un passo) o la situazione di pericolo, in cui si trova un personaggio, 
Divina commedia. Inferno, a cura di P. Genesini 23
sono fonti di coinvolgimento e di emozioni per il
lettore, che vive il pericolo standosene tranquillamente seduto al sicuro in casa propria e senza rischiare nulla. Dante, qui come altrove, è consapevolmente il deus ex machina di questa operazione,
che «incastra» il lettore.
9. I dannati, che si preparano a salire sulla barca di
Carónte e a varcare il fiume, sono sistematici nelle
loro imprecazione (vv. 103-105). In ordine d’importanza, se la prendono con Dio, i loro genitori, la razza umana, il luogo, il tempo, il seme della loro stirpe
ed il seme da cui erano nati. Di più non potevano
fare, perché al di là del fiume li attendeva Minosse,
che li giudicava e li mandava nel cerchio più adatto.
I dannati peraltro soffrono di un’intima contraddizione interiore. Con le parole bestemmiano Dio, con
il comportamento eseguono la giustizia divina. Insomma essi da una parte si vogliono sottrarre alla
punizione, dall’altra sono desiderosi più che mai
della punizione. Si potrebbe obiettare: ma è Dio che
li spinge verso la punizione. Anche questo è vero. Il
poeta però qui come altrove dimostra un’attenzione
e un acume straordinari verso la psicologia umana:
l’uomo è costantemente contraddittorio, vuole una
cosa e ne fa un’altra (e viceversa), vede il bene e
cerca il male (l’osservazione è già di sant’Agostino),
nel paradiso terrestre era immortale e viveva senza
lavorare, e disobbedisce a Dio per una mela... Nel
séguito il lettore incontrerà numerose altre osservazioni psicologiche, che lo mettono a contatto con la
natura umana più profonda e con la sua stessa psicologia. Come anticipo se ne possono citare due: «Noi
andavam per lo solingo piano Com’om che torna a la
perduta strada, Che ‘nfino ad essa li pare ire invano» (Pg I, 118-120); «Noi eravam lunghesso mare
ancora, Come gente che pensa a suo cammino, Che
va col cuore e col corpo dimora» (Pg II, 10-12).
10. Il poeta ricorre a piene mani a personaggi del
mondo classico per popolare l’inferno. Più avanti
s’incontreranno il giudice delle anime Minosse, il
cane Cèrbero con tre gole, il demonio Pluto, il centauro Nesso, le Arpìe, uccelli dal volto di donna,
ecc. Il recupero della mitologia greca nell’oltretomba cristiano non è un semplice artificio letterario: per il poeta come per i suoi contemporanei esisteva continuità tra il mondo classico ed il mondo
cristiano. Il primo ha dato all’uomo la ragione, la
filosofia e l’arte (il mondo greco), l’organizzazione
sociale (le città ben organizzate, le strade e gli acquedotti), le leggi e l’impero (il mondo latino); il
secondo ha completato il mondo classico con il battesimo, la fede, la rivelazione, la teologia e la salvezza.
11. Già il mondo romano aveva operato una sovrapposizione tra divinità romane e divinità greche:
Giove=Zeus (il dio del cielo, il padre e il più
potente degli dei), Giunone=Era (moglie di GioveZeus e protettrice della famiglia), Nettuno=Poseidone (il re del mare, fratello di Giove-Zeus),
Minerva=Athena (figlia di Zeus e dea della sapienza), Apollo=Apollo (figlio di Giove-Zeus e
protettore delle arti), Venere=Afrodìte (dea della
fecondità e dell’amore), Marte=Ares (dio della
guerra), Diana=Artemide (sorella gemella di Apollo, e dea della caccia e dei boschi), Mercurio=Ermes (messaggero degli dei e protettore dei
ladri e dei viandanti), Vulcano=Éfesto (il dio della
tecnica), Cèrere=Dèmetra (dea dei raccolti e delle
messi), Bacco=Dióniso (il dio del vino) ecc. Questa
sovrapposizione però non è totale: rimangono molte
divinità autoctone.
11.1. Quando ha sconfitto le religioni pagane, il
mondo cristiano fa qualcosa di simile: la triade capitolina (Giove, Giunone, Minerva) è sostituita dalla Santissima Trinità (il Padre, il Figlio e lo Spirito
Santo). La triade capitolina è a prevalenza femminile, invece la Santissima Trinità è totalmente maschile. Ma sembra una famiglia più normale: fin
dagli inizi dei tempi è profetizzato l’avvento di una
donna che sarà madre di Dio, cioè di Gesù Cristo. Il
concepimento avviene per l’intervento dello Spirito
Santo (le altre due persone della Trinità svolgono la
funzione rispettivamente di Padre e di Figlio) e di
un padre umano putativo. L’elemento femminile
così riappare, e in una forma del tutto originale: la
Madonna è una donna terrena, è vergine e madre di
Dio, ed è poi assunta in cielo in anima e corpo. Ma
è anche la madre di tutti gli uomini. E il fedele si
rivolge di preferenza a lei, se vuole che le sue preghiere siano ascoltate. In tal modo il Cristianesimo
propone un rapporto e un contatto fra umano e divino, che non aveva precedenti nella storia delle religioni.
12. Il mondo occidentale recupera in più occasioni
la cultura greca e latina: con il cristianesimo (dai
Padri della Chiesa a sant’Agostino), nel Medio Evo
(da Tommaso d’Aquino ai logici, da Dante a Marsilio da Padova ecc.), con l’Umanesimo ed il Rinascimento, con il Neoclassicismo, con il Romanticismo classicheggiante, con il Decadentismo ecc. La
cultura greca e latina sono sempre state considerate
valide per tutte le epoche e le uniche capaci di formare l’individuo. A ragione o a torto, sono ritenute
valide anche nel presente. O quasi: l’odierna rivoluzione legata al computer e alla digitalizzazione
delle informazioni sta travolgendo tutto e tutti –
l’economia, la società, la politica, la vita, i divertimenti, la ricerca, le scienze, l’insegnamento, la storia, la letteratura, i rapporti interpersonali e sociali
ecc. –. E sta riplasmando tutto a sua immagine e
somiglianza.
12.1. Con i motori di ricerca il lettore odierno ha
una visione completamente diversa della Divina
commedia. Può spostarsi con la velocità del pensiero da un canto all’altro, da una parola a un’altra,
può cercare i personaggi, le occorrenze, le frequenze ecc. e raccoglierle in pochi secondi; ed ha una
fruizione completamente diversa dei commenti che
si sono fatti al testo. Il suo approccio al testo – come agli altri testi digitalizzati – è enormemente più
articolato, più efficace e più profondo. Lo può controllare fin nei recessi più remoti. Ben inteso, purché abbia la capacità di usare l’enorme potenze di
calcolo del computer. Se proprio non ha fantasia,
può accontentarsi di una Divina commedia multimediale.
Divina commedia. Inferno, a cura di P. Genesini 24
13. In questo canto Virgilio indica i dannati ancor
prima d’incontrarli (lo farà anche con i lussuriosi di
If V, 52-72). In altri canti sono i dannati stessi che
indicano i loro compagni di pena, dopo aver raccontato la loro storia. Si tratta di una variazione sullo
stesso motivo.
14. Carónte si rifiuta di traghettare Dante, perché
vede in Dio che il poeta è destinato alla salvezza:
«E tu che se’ costì, anima viva, pàrtiti da cotesti,
che son morti». Ma poi che vide ch’io non mi non
mi partiva, disse: «Per altra via, per altri porti Verrai a piaggia, non qui, per passare: Più lieve legno
(=la navicella del purgatorio) convien (=è necessario) che ti porti» (vv. 88-93). Anche i demoni e le
creature dell’inferno in qualche modo sono legati a
Dio, loro creatore. E a Lui devono obbedienza.
14.1. La Divina commedia, che parla dell’altro
mondo, è curiosamente piena di corsi d’acqua:
nell’inferno ci sono l’Acherónte, lo Stige e il Flegetónte, che confluiscono nel lago gelato di Cocìto;
nel purgatorio il Letè e l’Eunoè. Ciò è comprensibile: le società tradizionali, che sono società agricole,
dipendono dai vantaggi che i fiumi a portata di mano assicurano: l’acqua serve dissetare le città e per
irrigare i campi; e il fiume è un comodo e poco costoso mezzo di trasporto oppure un facile mezzo di
difesa e un ostacolo difficile da superare. Le prime
civiltà sono fluviali: la Mesopotamia (il Tigri e
l’Eufrate), l’Egitto (il Nilo), Roma (il Tevere), Parigi (la Senna), Londra (il Tamigi) ecc. Il Danubio
bagna numerose capitali europee. Una curiosa eccezione è la Grecia, che però ha il mare. Tutto ciò vale anche per le altre civiltà del passato. Oggi la situazione è completamente diversa: l’uomo non dipende più in modo così radicale dai fiumi, perché
l’acqua è trasportata senza difficoltà dove serve. Per
capire il passato però è necessario vedere i fiumi con
gli occhi del passato.
15. Dante ricorre ancora a una similitudine (questa è
una delle più belle e famose del poema: «Come le
foglie autunnali, così cadevano i dannati». La fonte
è Virgilio, Eneide, VI, 309-312.
La struttura del canto è semplice: 1) Dante si preoccupa per la scritta minacciosa sopra la porta
d’entrata dell’inferno; ma Virgilio lo rassicura; 2)
oltre l’entrata i due poeti incontrano gli ignavi, tra i
quali ci sono gli angeli neutrali e l’ombra di colui
che fece per viltà il gran rifiuto; 3) proseguendo il
viaggio, i due poeti incontrano Carónte, che traghetta i dannati; 4) egli si rifiuta di traghettare Dante,
che è vivo, ma Virgilio lo fa tacere; 5) il terremoto,
che fa svenire il poeta, conclude il canto. 
Divina commedia. Inferno, a cura di P. Genesini 25
Canto V
Così discesi del cerchio primaio
giù nel secondo, che men loco cinghia,
e tanto più dolor, che punge a guaio.
1
Stavvi Minòs orribilmente, e ringhia:
essamina le colpe ne l’intrata;
giudica e manda secondo ch’avvinghia.
4
Dico che quando l’anima mal nata
li vien dinanzi, tutta si confessa;
e quel conoscitor de le peccata
7
vede qual loco d’inferno è da essa;
cignesi con la coda tante volte
quantunque gradi vuol che giù sia messa.
10
Sempre dinanzi a lui ne stanno molte;
vanno a vicenda ciascuna al giudizio;
dicono e odono, e poi son giù volte.
13
“O tu che vieni al doloroso ospizio”,
disse Minòs a me quando mi vide,
lasciando l’atto di cotanto offizio,
16
“guarda com’entri e di cui tu ti fide;
non t’inganni l’ampiezza de l’intrare!”.
E ‘l duca mio a lui: “Perché pur gride?
19
Non impedir lo suo fatale andare:
vuolsi così colà dove si puote
ciò che si vuole, e più non dimandare”.
22
Or incomincian le dolenti note
a farmisi sentire; or son venuto
là dove molto pianto mi percuote.
25
Io venni in loco d’ogne luce muto,
che mugghia come fa mar per tempesta,
se da contrari venti è combattuto.
28
La bufera infernal, che mai non resta,
mena li spirti con la sua rapina;
voltando e percotendo li molesta.
31
Quando giungon davanti a la ruina,
quivi le strida, il compianto, il lamento;
bestemmian quivi la virtù divina.
34
Intesi ch’a così fatto tormento
enno dannati i peccator carnali,
che la ragion sommettono al talento.
37
E come li stornei ne portan l’ali
nel freddo tempo, a schiera larga e piena,
così quel fiato li spiriti mali
40
di qua, di là, di giù, di sù li mena;
nulla speranza li conforta mai,
non che di posa, ma di minor pena.
43
E come i gru van cantando lor lai,
faccendo in aere di sé lunga riga,
così vid’io venir, traendo guai,
46
ombre portate da la detta briga;
per ch’i’ dissi: “Maestro, chi son quelle
genti che l’aura nera sì gastiga?”.
49
“La prima di color di cui novelle
tu vuo’ saper”, mi disse quelli allotta,
“fu imperadrice di molte favelle.
52
A vizio di lussuria fu sì rotta,
che libito fé licito in sua legge,
per tòrre il biasmo in che era condotta.
55
Ell’è Semiramìs, di cui si legge
che succedette a Nino e fu sua sposa:
tenne la terra che ‘l Soldan corregge.
58
1. Così dal primo cerchio discesi giù nel secondo,
che abbraccia uno spazio più piccolo, ma un dolore
tanto più grave, che costringe [le anime] a lamentarsi. 4. Qui sta Minosse, che incute orrore e digrigna i denti: esamina le colpe [delle anime]
nell’entrata, le giudica e le manda [nel cerchio che
indica] avvolgendo la coda. 7. Dico che, quando
l’anima malnata gli vien davanti, si confessa tutta, e
quel giudice dei peccati 10. vede quale luogo
dell’inferno le spetta e cinge la coda tante volte
quanti cerchi vuol che scenda. 13. Davanti a lui ci
sono sempre molte anime: vanno una dopo l’altra a
farsi giudicare, confessano i peccati, odono la condanna e precipitano giù. 16. «O tu che vieni in questo luogo di dolore» disse Minosse quando mi vide,
interrompendo il suo terribile compito, 19. «guarda
come fai ad entrare e di chi ti fidi: non lasciarti ingannare dall’ampiezza dell’entrata!» E la mia guida a lui: «Perché gridi? 22. Non cercar d’impedire
il suo viaggio, che è prestabilito: si vuole così là
(=nell’empìreo) dove si può ciò che si vuole, e più
non domandare!». 25. Ora incominciano a farsi sentire le voci di dolore; ora son venuto dove molto
pianto mi colpisce. 28. Venni in un luogo privo di
qualsiasi lume, che mugghia come fa il mare in
tempesta, se è sconvolto da venti contrari. 31. La
bufera infernale, che mai si arresta, travolge gli spiriti con la sua violenza: li rivolta, li percuote, li molesta. 34. Quando giungono davanti al precipizio, [i
dannati fanno sentire] le loro urla, il loro pianto, il
loro lamento; e bestemmiano l’onnipotenza divina.
37. Compresi che a quel tormento erano condannati
i peccatori carnali, che sottomettono la ragione
all’istinto. 40. E, come le ali portano gli stornelli
durante l’inverno in larga e fitta schiera, così quel
vento trascina quegli spiriti malvagi 43. di qua, di
là, di giù, di su. Nessuna speranza può mai confortarli né di tregua né di minor pena. 46. E, come le
gru van cantando i loro lamenti, facendo nell’aria
una lunga fila, così vidi venire, lamentandosi, 49.
ombre trascinate dal soffio impetuoso del vento.
Perciò dissi: «O maestro, chi sono quelle genti che
l’aria nera così castiga?». 52. «La prima di quelle
anime, di cui vuoi aver notizia» mi disse allora, «fu
imperatrice di molte nazioni. 55. Al vizio della lussuria fu così rotta, che per legge [nel suo regno] fece lecito ciò che piacesse, per liberarsi del biasimo
in cui era caduta. 58. È Semiramide, di cui si legge
che succedette a Nino e che fu sua sposa: governò
le terre, che ora son dominate dal sultano. 
Divina commedia. Inferno, a cura di P. Genesini 26
L’altra è colei che s’ancise amorosa,
e ruppe fede al cener di Sicheo;
poi è Cleopatràs lussuriosa.
61
Elena vedi, per cui tanto reo
tempo si volse, e vedi ‘l grande Achille,
che con amore al fine combatteo.
64
Vedi Parìs, Tristano”; e più di mille
ombre mostrommi e nominommi a dito,
ch’amor di nostra vita dipartille.
67
Poscia ch’io ebbi il mio dottore udito
nomar le donne antiche e ‘ cavalieri,
pietà mi giunse, e fui quasi smarrito.
70
I’ cominciai: “Poeta, volontieri
parlerei a quei due che ‘nsieme vanno,
e paion sì al vento esser leggeri”.
73
Ed elli a me: “Vedrai quando saranno
più presso a noi; e tu allor li priega
per quello amor che i mena, ed ei verranno”.
76
Sì tosto come il vento a noi li piega,
mossi la voce: “O anime affannate,
venite a noi parlar, s’altri nol niega!”.
79
Quali colombe dal disio chiamate
con l’ali alzate e ferme al dolce nido
vegnon per l’aere dal voler portate;
82
cotali uscir de la schiera ov’è Dido,
a noi venendo per l’aere maligno,
sì forte fu l’affettuoso grido.
85
“O animal grazioso e benigno
che visitando vai per l’aere perso
noi che tignemmo il mondo di sanguigno,
88
se fosse amico il re de l’universo,
noi pregheremmo lui de la tua pace,
poi c’hai pietà del nostro mal perverso.
91
Di quel che udire e che parlar vi piace,
noi udiremo e parleremo a voi,
mentre che ‘l vento, come fa, ci tace.
94
Siede la terra dove nata fui
su la marina dove ‘l Po discende
per aver pace co’ seguaci sui.
97
Amor, ch’al cor gentil ratto s’apprende
prese costui de la bella persona
che mi fu tolta; e ‘l modo ancor m’offende.
10
0
Amor, ch’a nullo amato amar perdona,
mi prese del costui piacer sì forte,
che, come vedi, ancor non m’abbandona.
10
3
Amor condusse noi ad una morte:
Caina attende chi a vita ci spense”.
Queste parole da lor ci fuor porte.
10
6
Quand’io intesi quell’anime offense,
china’ il viso e tanto il tenni basso,
fin che ‘l poeta mi disse: “Che pense?”.
10
9
Quando rispuosi, cominciai: “Oh lasso,
quanti dolci pensier, quanto disio
menò costoro al doloroso passo!”.
11
2
Poi mi rivolsi a loro e parla’ io,
e cominciai: “Francesca, i tuoi martìri
a lagrimar mi fanno tristo e pio.
11
5
Ma dimmi: al tempo d’i dolci sospiri,
a che e come concedette Amore
che conosceste i dubbiosi disiri?”.
11
8
61. L’altra è Didone, che si uccise per amore e che
ruppe il giuramento [di fedeltà] alle ceneri di Sichèo. La terza è la lussuriosa Cleopatra. 64. Vedi
Elena, che fu causa di una lunga e sanguinosa guerra; e vedi il grande Achille, che alla fine combatté
con l’amore [da cui fu sconfitto]. 67. Vedi Paride,
Tristano» e più di mille ombre mi mostrò e mi nominò con il dito, che amore fece uscire dalla nostra
vita. 70. Dopo che ebbi udito il mio maestro nominare le donne antiche e i cavalieri, provai compassione e per poco non venni meno. 73. Io cominciai:
«O poeta, volentieri parlerei a quei due (=Francesca
da Polenta e Paolo Malatesta) che vanno insieme e
che non sembrano opporre resistenza al vento». 76.
Ed egli a me: «Li vedrai quando saranno più vicini
a noi. Allora prègali per quell’amore che li conduce, ed essi verranno». 79. Non appena il vento li
spinge verso di noi, gridai: «O anime tormentate,
venite a parlare con noi, se altri (=Dio) non lo nega!». 82. Quali colombe, chiamate dal desiderio,
con le ali aperte e ferme al dolce nido vengono per
l’aria portate dalla loro volontà; 85. tali uscirono
dalla schiera dov’è Didone, venendo a noi per
l’aria maligna, così forte fu l’affettuoso richiamo.
88. «O essere vivente cortese e benigno, che per
l’aria tenebrosa vai visitando noi, che tingemmo il
mondo con il nostro sangue, 91. se ci fosse amico il
re dell’universo, noi pregheremmo lui per la tua pace, perché hai compassione del nostro male perverso. 94. Di quel che vi piace udire e parlare, noi udremo e parleremo a voi, mentre il vento, come ora
fa, qui tace. 97. La terra (=la città), dove nacqui, si
stende sulla marina dove il Po discende [nell’Adriatico], per aver pace con i suoi affluenti (=Ravenna). 100. L’amore, che nel cuor nobile si accende rapidamente, prese costui per la mia bella persona, che mi fu tolta, e fu così intenso, che ancora mi
sconvolge. 103. L’amore, che costringe chi è amato
a ricambiare l’amore, mi prese così fortemente per
la bellezza di costui, che, come vedi, ancor non mi
abbandona. 106. L’amore condusse noi ad una stessa morte. Caina (=la zona più profonda dell’inferno) attende chi spense la nostra vita (=il marito
Gianciotto Malatesta).» Essi ci dissero queste parole. 109. Quando io intesi quelle anime travagliate,
chinai il viso e lo tenni basso, finché il poeta mi
disse: «Che pensi?». 112. Quando risposi, cominciai: «Ohimè, quali dolci pensieri, quale desiderio
condusse costoro a quella morte dolorosa!». 115.
Poi mi rivolsi a loro per parlare, e cominciai: «O
Francesca, le tue sofferenze mi addolorano e m’impietosiscono fino alle lacrime. 118. Ma dimmi: al
tempo dei dolci sospiri, quando e come l’amore vi
fece conoscere i desideri ancora inespressi?». 
Divina commedia. Inferno, a cura di P. Genesini 27
E quella a me: “Nessun maggior dolore
che ricordarsi del tempo felice
ne la miseria; e ciò sa ‘l tuo dottore.
12
1
Ma s’a conoscer la prima radice
del nostro amor tu hai cotanto affetto,
dirò come colui che piange e dice.
12
4
Noi leggiavamo un giorno per diletto
di Lancialotto come amor lo strinse;
soli eravamo e sanza alcun sospetto.
12
7
Per più fiate li occhi ci sospinse
quella lettura, e scolorocci il viso;
ma solo un punto fu quel che ci vinse.
13
0
Quando leggemmo il disiato riso
esser basciato da cotanto amante,
questi, che mai da me non fia diviso,
13
3
la bocca mi basciò tutto tremante.
Galeotto fu ‘l libro e chi lo scrisse:
quel giorno più non vi leggemmo avante”.
13
6
Mentre che l’uno spirto questo disse,
l’altro piangea; sì che di pietade
io venni men così com’io morisse.
13
9
E caddi come corpo morto cade. 14
2
121. E quella a me: «Non c’è alcun dolore più
grande che ricordarsi del tempo felice nella miseria
(=infelicità), come sa bene il tuo maestro. 124. Ma,
se vuoi proprio conoscere il primo inizio del nostro
amore, parlerò [seppur] come colui che piange e
parla. 127. Noi leggevamo un giorno per diletto
come l’amore [per Ginevra] strinse Lancillotto: eravamo soli e senz’alcun sospetto. 130. Per più volte quella lettura ci spinse a guardarci negli occhi e
ci fece impallidire; ma fu soltanto un punto quel
che ci vinse. 133. Quando leggemmo che la bocca
sorridente fu baciata da tale amante, questi, che non
sarà mai da me diviso, mi baciò 136. la bocca tutto
tremante. Galeotto (=mezzano) fu il libro e chi lo
scrisse! Quel giorno non proseguimmo più la lettura». 139. Mentre uno spirito parlava, l’altro piangeva. E [per il turbamento] io venni meno, come se
morissi. 142. E caddi come un corpo morto cade.
I personaggi
Minosse, figlio di Zeus e di Europa, è il mitico re di
Creta che gli antichi avevano trasformato nel giudice che amministra con saggezza la giustizia nel
mondo dei morti. La moglie Pasifae genera il Minotauro, un essere per metà toro e per metà uomo, concepito con un rapporto sessuale contro natura. Dante
ne recepisce la figura e la funzione, inserendole in
un contesto cristiano. La fonte è Virgilio, Eneide,
VI, 432-433.
Le donne antiche e ’ cavalieri, indicati dal poeta,
sono stati condotti a morte dall’amore: si sono uccisi
o sono stati uccisi.
Semiramide, leggendaria regina degli assiri (non
dell’Egitto) (1356-1314 a.C.), per evitare l’accusa
d’incesto, rende per legge leciti i rapporti tra genitori e figli. Si narra che uccise il marito e fu uccisa dal
figlio. Nel Medio Evo è, con Cleopatra, il simbolo
stesso della lussuria.
Didone, regina di Cartagine, dimentica il giuramento di fedeltà fatto a Sichèo, il marito morto, e
s’innamora di Enea, naufragato con le sue navi vicino alla città. Si suicida quando questi l’abbandona e
riparte per volere degli dei. La sua vicenda è narrata
da Virgilio, Eneide, IV.
Cleopatra è regina d’Egitto (67-30 a.C.). È amante
di C. Giulio Cesare, poi di Marco Antonio, quindi
tenta anche con il giovane Ottaviano, ma senza successo. Per non cadere nelle mani di questi, si uccide
facendosi mordere da un serpente velenoso. È l’unico personaggio storico.
Elena, moglie di Menelao, re di Sparta, e famosa
per la sua bellezza (tutti i prìncipi achei l’avevano
chiesta in sposa), è la causa della lunga guerra tra
achei e troiani sotto le mura di Troia, narrata da
Omero nell’Iliade. È rapita da Paride, che la porta
con sé a Troia. Menelao e il fratello Agamennone
organizzano una spedizione con gli altri prìncipi achei (Achille, Ulisse, Diomede ecc.), che si conclude dieci anni dopo con la distruzione di Troia.
Achille, figlio di Peleo, è il più forte guerriero acheo che partecipa alla guerra di Troia. S’innamora
di Polisséna, figlia di Priamo, re di Troia, a causa
della quale si lascia attirare in un agguato: è ucciso
da Paride, fratello di Polisséna, che lo colpisce con
una freccia nel tallone, il suo punto debole.
Paride, figlio di Priamo, re di Troia, e di Ecùba, è
famoso per la sua bellezza e per la sua capacità di
giudicare la bellezza femminile. Tre dee, Atena,
Era ed Afrodite, si rivolgono a lui, affinché indichi
la più bella. Vince Venere, che lo corrompe promettendogli Elena, la donna più bella del mondo.
Ciò causa la guerra di Troia. Con una freccia uccide Achille e con una freccia è a sua volta ucciso da
Filottete. Nel Medio Evo è uno dei protagonisti del
Ciclo dei cavalieri antichi, che si pone accanto al
Ciclo carolingio e al Ciclo bretone.
Tristano è un cavaliere inglese protagonista di una
tragica storia d’amore, rielaborata in diverse versioni (la prima è Tristan di Thomas, 1170). A causa
di un filtro s’innamora di Isotta, moglie dello zio
Marco, re di Cornovaglia, che lo scopre e lo uccide.
Francesca da Polenta, figlia di Guido da Polenta,
signore di Ravenna, verso il 1280 va in sposa a
Gianciotto Malatesta, signore di Rimini. Il matrimonio è forse combinato per motivi politici, poiché
serve ad avvicinare le due famiglie, in continua lotta tra loro. Essa accetta la corte del cognato, Paolo
Malatesta. Gianciotto li scopre e li uccide (1285
ca.). Il fatto non è riportato dalle cronache del tempo. L’unica fonte (comprensibilmente non affidabile) è costituita dai versi di Dante, che hanno dato
luogo a variazioni successive: Francesca sarebbe
caduta vittima di un inganno. Le viene promesso
come marito Paolo, che ella amava, ma poi scopre
che ha sposato Gian Ciotto, che era zoppo.
Divina commedia. Inferno, a cura di P. Genesini 28
Caina è la prima delle quattro zone in cui è diviso
l’ultimo cerchio dell’inferno. Punisce i traditori dei
parenti. Le altre tre sono Antenòra, Tolomea, Giudecca, che puniscono rispettivamente i traditori della patria, degli ospiti e dei benefattori.
Lancillotto del Lago, uno dei cavalieri della Tavola
rotonda, è protagonista del poema cavalleresco Lancelot, scritto in francese antico (1220-1235): egli
s’innamora della regina Ginevra, moglie di re Artù.
Il loro incontro è favorito dal siniscalco Galehaut,
Galeotto. Nel poema è la regina che prende l’iniziativa.
Commento
1. Dante, che ha vivissimo il senso dello spettacolo,
in questo canto, come in altri, si sdoppia: si avvicina
al dramma di Francesca, che ha tradito il marito,
come credente, come cittadino e come uomo. Come
credente è costretto a condannare; come cittadino
poi non può accettare che le regole sociali siano infrante; come uomo invece partecipa intensamente al
dolore. Egli comprende, ma non assolve: lo svenimento finale dimostra sia l’intensità del coinvolgimento sia il proposito di non assolvere un comportamento moralmente e civilmente condannabile. Egli mette in contrasto le esigenze del cuore di Francesca, innamorata di Paolo, con il comportamento
che le è imposto dalle regole sociali: essa è sposa di
Gianciotto e non può tradire il marito.
1.1. Questa strategia (vedere una questione da più
punti di vista, tra loro coordinati), che attraversa tutto il poema, si riallaccia al metodo di Tommaso
d’Aquino: di una questione si devono vedere le varie soluzioni, che poi si devono reinterpretare per
farne emergere il loro nucleo più profondo di validità, eliminandone gli aspetti accessori. Tale metodo
rivela tutta la sua efficacia in ambito teorico – filosofico e teologico – e ugualmente in ambito pratico.
Il metodo risulta valido per il cielo come per la terra, per la teologia come per la politica. E comprensibilmente anche per l’economia e la morale.
1.2. Il lettore o la lettrice, che si immedesima nella
donna, si trova nella difficoltà di scegliere: l’amore
o la fedeltà al marito? Si vorrebbero tutte e due le
cose, ma in genere non è possibile (e poi può banalmente succedere che l’erba del vicino sia sempre più
verde e che, una volta assaggiata, si scopre uguale a
quella che già si mangia). Il dilemma è un altro filo
conduttore del poema. Si trovano davanti a un dilemma ad esempio Farinata degli Uberti e Cavalcante de’ Cavalcanti (vita pubblica o vita privata? E
l’una esclude l’altra) (If X) e Ulisse (la famiglia o
l’esplorazione del mondo disabitato?)(If XXVI).
Addirittura il poeta espone il dilemma nella sua
forma teorica canonica, proposta da un logico del
sec. XIII, quella dell’asino di Buridano (Pd IV, 1-4):
se si è posti tra due cibi, ugualmente saporiti, quali
tra i due si sceglierà? Nell’incertezza, si rischia di
morire di fame. Buridano (prima del 1300-1358ca.)
aveva fatto l’esperimento con un asino, davanti al
quale aveva posto due mucchi di fieno del tutto uguali. Aveva perso l’asino, ma aveva dimostrato che
anche gli esseri senza ragione fanno una scelta soltanto se c’è almeno un motivo per farla. Con il dilemma il poeta attua una delle infinite forme della
drammatizzazione, con la quale spinge il lettore a
immedesimarsi nei personaggi e a sentire come proprie le scelte che essi sono costretti a fare.
1.3. È difficile capire come il pensiero laico possa
accusare Dante, Tommaso d’Aquino, la Chiesa e
più in generale il Medio Evo di avere la testa tra le
nuvole o nell’al di là e di perdere tempo a parlare
di morale, di salvezza dell’anima o del sesso degli
angeli. L’ipotesi più probabile è che il pensiero laico non abbia mai letto i testi di questi autori, li
condanni per partito preso, per pregiudizio, per paura di confrontarsi... Tutti motivi che fanno onore alla serietà e alla correttezza scientifica, che caratterizzerebbe il mondo laico e che sarebbe del tutto
assente negli autori così sbrigativamente condannati.
2. La condanna (o l’assoluzione) civile dei due cognati sarebbe stata poco efficace dal punto di vista
narrativo, anzi avrebbe messo il poeta sullo stesso
piano del (e contrapposto al) lettore che non la pensava come lui. E il lettore si sarebbe risentito. Perciò egli non la mette in primo piano, resta alla condanna religiosa e insiste sulle sue reazioni personali. In altri casi, e ben più importanti, il poeta prende
invece posizione. Egli vuole coinvolgere, ma contemporaneamente lasciar spazio anche al lettore!
3. Dante descrive in termini stilnovistici l’amore
dei due cognati: «L’amore – dice Francesca – fa
rapidamente presa sul cuore gentile e costringe chi
è amato a ricambiare l’amore». In tal modo egli recupera la sua esperienza poetica giovanile, anche
se, ciò facendo, compie un anacronismo. Francesca
e Paolo sono nobili e non possono innamorarsi in
termini stilnovistici, ma in termini cortesi. Lo stilnovismo (1274-94ca.) viene dopo la poesia cortese
della Scuola siciliana (1230-60ca.) ed è l’espressione letteraria della borghesia commerciale e cittadina, che in tutta Italia sta emergendo lottando
contro le forze politiche tradizionali, cioè la nobiltà
e la Chiesa. Con questa classe il poeta deve schierarsi a séguito degli Ordinamenti di giustizia promulgati a Firenze da Giano della Bella (1294), che
imponevano l’iscrizione a un’arte, per entrare nella
vita politica.
3.1. Dello stilnovismo il poeta recupera qui la prima delle tesi tre (l’amore e il cuor gentile sono una
cosa sola), che espone in due versioni (vv. 100 e
103). Essa poi non comparirà più. La seconda tesi
(la nobiltà non è nobiltà di sangue, che si eredita; è
nobiltà d’animo, che si acquista con il proprio impegno e con i propri meriti) è tendenzialmente sostituita con la tesi rifiutata. La terza tesi (la donna è
un angelo del cielo, disceso sulla terra per portare
l’uomo a Dio) aveva fatto la sua comparsa poco
prima (If II, 55-57) e non ricomparirà più. In Pg
XXIV, 52-55, egli dà una definizione di Dolce stil
novo, che dimentica tutti gli aspetti innovatori della
corrente ed insiste sull’ispirazione amorosa e
sull’Amore che detta nel cuore del poeta, una concezione classica della poesia: Dio ispira e detta allo
scrittore sacro. Il motivo di questo cambiamento è 
Divina commedia. Inferno, a cura di P. Genesini 29
che egli apparteneva alla piccola nobiltà, era entrato
nel ranghi della borghesia in séguito agli Ordinamenti di giustizia di Giano della Bella (1294), ma
poi le vicende politiche lo avevano staccato dalle
sorti della borghesia, perciò aveva prima proposto lo
stilnovo, che era legato alla borghesia cittadina, poi
aveva preso le distanze da esso.
3.2. La prima tesi assume però una formulazione più
complessa e incisiva: a) «L’amore, che nel cuor nobile si accende rapidamente, prese costui per la mia
bella persona, che mi fu tolta, e fu così intenso, che
ancora mi sconvolge»; b) «L’amore, che costringe
chi è amato ad amare, mi prese così fortemente per
la bellezza di costui, che, come vedi, ancor non mi
abbandona» (vv. 100-105). Ciò non basta: c) l’amore non riguarda soltanto l’animo, coinvolge anche la
cultura, la bellezza ed il piacere del corpo. Dante fa
un’ulteriore aggiunta: d) l’amore li ha condotti ambedue alla morte (v. 106). Quindi ribadisce con altre
parole la fine tragica dei due amanti: e) Caina attende il marito che li ha uccisi (v. 107). Questi ultimi due punti si contrappongono alla gioia e
all’intensità dei momenti d’amore, così il lettore
viene coinvolto e reso più partecipe al dramma dei
due amanti.
4. L’amore dei due cognati ha però anche altri due
aspetti significativi: a) esso è provocato in lui dalla
bellezza fisica di lei (ciò riporta all’amore cortese
della Scuola siciliana); e in lei dal piacere fisico
che ottiene da lui (ciò riporta alla visione epicurea
della vita, professata anche da un amico del poeta,
Guido Cavalcanti; qui però piacer può significare
ancora bellezza fisica); e b) essi s’innamorano non
per le loro capacità o per la loro intraprendenza o
travolti dall’istinto biologico, ma perché vi sono
spinti da un libro – la cultura –, che fa loro scoprire
il bacio, la loro bellezza ed il piacere: «Galeotto
(=mezzano) fu il libro e chi lo scrisse» (v. 137). Per
il poeta quindi la cultura arricchisce ed amplia le
possibilità di esperienza dell’individuo, ma contemporaneamente ha anche una grande capacità di manipolare le coscienze ed il comportamento degli
uomini.
4.1. Ed egli lo fa, manipola a destra e a manca, un
verso dopo l’altro. Ma non lo dice mai, altrimenti la
manipolazione non avrebbe effetto. E non perde occasione per manipolare la mente ed il cuore del suo
indifeso lettore... Poco dopo il poeta mostra al lettore come deve reagire davanti alla storia dei due amanti: china il capo, lo tiene basso in segno di meditazione, tanto che Virgilio gli chiede che fa. Ed egli
risponde: «Ohimè, quali dolci pensieri, quale desiderio condusse costoro a quella morte dolorosa!»
(vv. 112-114). E dimostra partecipazione, un po’ di
curiosità morbosa ed anche invidia nei confronti dei
due cognati. L’intera Divina commedia è un’immensa trappola, per manipolare il punto di vista, i
pensieri, i sentimenti, le emozioni e i desideri dell’ignaro lettore.
4.2. La Chiesa del tempo condivide quest’idea di
manipolare le coscienze con la cultura e pratica una
strategia apparentemente contraddittoria: a) sul piano istituzionale impone ecclesiastici quali maestri
all’interno delle università; e b) al livello popolare
diffonde la convinzione che è meglio essere ignoranti e andare in paradiso, piuttosto che intelligenti
e andare all’inferno. In Ser Lo e lo scolaro dannato, una delle prediche raccolte nello Specchio di
vera penitenza, il frate domenicano Jacopo Passavanti (1302ca.-1357), il maggiore predicatore del
sec. XIV, parla di uno scolaro intelligentissimo ma
viziosissimo (le due cose s’identificano), che usava
le sue conoscenze di logica per mettere in difficoltà
e per vincere gli avversari. Muore all’improvviso e
va all’inferno. Una notte appare al suo maestro,
mentre è occupato nel suo studio; gli dice di essere
dannato e gli parla dell’intensità delle pene infernali. Il maestro, per non fare la stessa fine, abbandona
l’insegnamento e si ritira in un eremo. All’interno
della Chiesa l’ostilità verso la cultura è provocata
dalla convinzione che l’uomo di cultura scopre le
sue capacità e perciò insuperbisce. Insuperbendo,
non obbedisce più al potere (politico e soprattutto
religioso) tradizionale, cerca nuove prospettive,
nuovi valori e nuovi ideali. In questo modo mette in
crisi l’ordine costituito.
5. La seconda tesi, riassunta nel verso «Galeotto
(=mezzano) fu il libro e chi lo scrisse» (v. 137), è
particolarmente importante. Perciò costituisce tutta
la seconda risposta di Francesca e riempie la seconda parte del canto. Essa si può esprimere anche in
un altro modo: l’amore sorge non sotto la pressione
dell’istinto o della natura, ma per merito o demerito, cioè a causa della cultura. Insomma per Dante
senza il libro, senza la cultura essi non avrebbero
mai scoperto il loro amore, la loro bellezza, la reciproca attrazione e il reciproco piacere. Di conseguenza la cultura vince e plasma la natura anche nel
caso delle forze più irrazionali dell’uomo, quelle
degli istinti vitalistici. Molti non condivideranno
questa tesi di Dante o che lo scrittore attribuisce a
Francesca. Nessun problema. Ma forse non si dovrebbe dimenticare che i libri sono stati scritti per
essere efficaci e che contengono esperienza altrui.
Chi li legge può bruciare le tappe, appropriandosi
di tale esperienza. Se dovesse imparare tutto da solo, impiegherebbe un tempo sproporzionato, più
lungo della sua vita. E questa prospettiva non è praticabile.
5.1. Questa tesi acquista un’importanza più incisiva, se si tiene presente che pochi decenni dopo G.
Boccaccio nel Decameron (1349-51) sostiene la
tesi opposta: la natura non può essere dominata, né
plasmata, né repressa dalla cultura. Essa troverà
immancabilmente il modo di insorgere e di manifestarsi. Nell’Introduzione alla quarta giornata racconta la novelletta delle papere: Filippo Balducci
ama molto la moglie. Quando questa muore, si ritira
sul monte Asinaio, sopra Firenze, con il figlio di
due anni. Passano gli anni e il figlio cresce. Un
giorno egli porta il figlio ormai diciottenne in città
per fare le consuete provviste. Il figlio, che non vi
era mai stato, si meraviglia di tutto ciò che vede. E
chiede il nome dei palazzi, del bue e dell’asino. Per
caso incontrano un gruppo di donne al ritorno da un
pranzo di nozze. Il figlio chiede che cosa sono. il 
Divina commedia. Inferno, a cura di P. Genesini 30
padre prima si rifiuta, poi dice che sono delle papere. Il figlio chiede subito al padre di poterne portare
una nel loro romitaggio. Il padre scopre con amarezza che la sua educazione – la cultura – non era riuscita a domare nel figlio la forza dell’istinto – la natura –. La tesi di Boccaccio è quindi completamente
antitetica a quella di Dante. Sorge perciò il problema di discutere chi ha ragione. Ma prima vale la pena di ricordare che nel 1363 lo scrittore fiorentino si
fa terrorizzare da un frate che gli preannuncia le pene dell’inferno, perché ha scritto un libro licenzioso
come il Decameron. E precipita in una profonda crisi interiore, dalla quale lo fa uscire l’amico Petrarca,
che da sempre aveva preso gli ordini minore e che
gli dice d’infischiarsene di quel frate del malaugurio, perché la cultura – il libro – è più importante di
tutto il resto. Insomma in vecchiaia per Boccaccio la
cultura s’impone sulla natura...
5.2. ...e poi vale la pena di ricordare che Dante
cambia idea in Pd VIII, 97-148, quando propone una
concezione meritocratica della società: la Provvidenza manda sulla terra tutte le capacità che servono
per il buon funzionamento della società. Ma gli uomini spingono a farsi religioso chi è nato per cingere
la spada e a farsi sovrano chi è nato per far prediche.
Così la società funziona male. Qui il poeta non fa il
minimo cenno alle capacità manipolatrici e plasmatrici della cultura. In vecchiaia quindi i due autori si
scambiano le tesi. E resta problematico il rapporto
tra natura e cultura...
6. Francesca è ancora travolta dalla passione e rivive
la sua storia d’amore e di morte come se fosse appena successa: «Amor condusse noi ad una morte» (v.
106). L’amore è ribadito anche dall’odio che prova
verso il marito che l’ha uccisa e l’ha privata del piacere visivo e fisico che Paolo le dava: «Caina attende chi a vita ci spense» (v. 107). Essa è chiusa nel
suo amore o nel suo egoismo e dimentica che era
moglie di Gianciotto. Non ci pensa mai. Dimentica
le regole sociali. Non dice neanche se il marito la
trascurava o meno. Dal suo punto di vista non è importante. È importante soltanto il piacere reciproco
che i due innamorati si davano al livello visivo con
la bellezza dei loro corpi e al livello fisico con l’uso
dei loro corpi.
6.1. Non è male confrontare la figura di Francesca
con le altre figure femminili del poema, quelle positive o idealizzate: Pia de’ Tolomei (Pg V), Matelda
(Pg XXVIII), Beatrice (If II e Pg XXX), Piccarda
Donati (Pd III), la Vergine Maria (Pd XXXIII). E
quelle che si sprofondano nella realtà: la prostituta
Taide (If XVIII), la «femmina» (Pg XIX), la meretrice che rappresenta la Chiesa (Pg XXXII), la ninfomane Cunizza da Romano e la prostituta Raab (Pd
IX).
6.2. Né ricordare che la Francesca passionale e romantica di F. de Sanctis (1817-1883) non ha niente
a che fare con la Francesca dantesca. Francesca non
è travolta dalla passione (come vorrebbero le teorie
romantiche), ma si innamora secondo le regole stilnovistiche (chi è amato non può resistere all’amore)
e dell’amor cortese (il reciproco piacere fisico e visivo che i due amanti si danno) in un contesto letterario raffinatissimo e capace di condizionare le azioni di coloro che s’intrattengono con tale letteratura. È la cultura che ha la meglio sulla passione,
che permette ai desideri di manifestarsi, e che plasma e dà forma ai desideri inespressi. Senza la cultura, senza tale cultura, non sarebbe stato possibile
il tradimento. Insomma niente è meno spontaneo e
meno istintivo dell’amore-passione dei due cognati.
6.3. Dante intuisce una soluzione letteraria che in
séguito porterà a risultati sbalorditivi: l’allusione.
Francesca dice che «quel giorno più non vi leggemmo avanti» (v. 138). Non dice quel che lei e
Paolo fanno. Dirlo sarebbe stato banale, noioso ed
anche volgare. Ma il lettore immagina, rabbrividisce e invidia; e prima di lui immagina Dante (vv.
118-120) che, come in altri casi, il lettore deve
prendere come modello di comportamento (glielo
suggerisce lo stesso poeta). Altri versi che dicono e
non dicono sono le parole del conte Ugolino della
Gherardesca «Poscia, più che ‘l dolor, poté ‘l
digiuno» (If XXXIII, 75) e le parole di Piccarda
Donati «Idio si sa qual poi mia vita fusi» (Pd III,
108). Quest’ultimo è anche un verso sintetico. Con
i versi allusivi il poeta eccita e attiva in modo particolare la memoria e l’immaginazione del lettore.
6.4. Per ora si diletta ad usare una soluzione molto
leziosa: indicare i personaggi non per nome ma con
una lunga perifrasi (vv. 97-99). Ma conosce già, da
If III, 58-60, le variazioni sul nome detto e non detto, taciuto… Peraltro la perifrasi non è tanto una
figura retorica: essa indica realisticamente un individuo con quello che fa o che ha fatto o che gli è
successo. Ne dà insomma una definizione fattuale,
comportamentistica. La perifrasi rimanda alle intense discussioni medioevali sulla sostanza e sugli accidenti, che compaiono anche in Pd XVII, 37-45, e
Pd XXIII, 85-93. Per l’uomo la realtà soffre di una
radicale frattura tra sostanza (essere uomo) e accidenti (avere la barba, che alcuni uomini hanno ed
altri non hanno). Ma in Dio è da sempre chiaro come gli accidenti costituiscano parte integrante della
sostanza. Egli vede tutto ante rem (prima della cosa, prima che di una cosa si possa fare esperienza),
gli uomini possono vedere soltanto post rem (dopo
la cosa, a partire dall’esperienza).
7. La lussuria è il peccato più leggero ed è punita
nel primo cerchio dell’inferno. Il tradimento nelle
sue varie manifestazioni è il peccato più grave ed è
punito nel nono cerchio, il più profondo dell’inferno. Dante punisce peccati che sono sostanzialmente colpe sociali, non colpe religiose. Sono reati. Le due sole eccezioni sono forse gli eretici (If X)
e i bestemmiatori contro Dio (If XIV). Egli riprende
e rielabora in modo meticoloso una classificazione
delle colpe e delle punizioni di origine aristotelica,
fatta propria dalla cultura religiosa del suo tempo.
La punizione rispetta sempre la legge del contrappasso per analogia (i lussuriosi sono travolti dalla
bufera infernale come in vita lo erano dalla bufera
delle passioni) o per contrasto (chi ha guardato con
invidia ha gli occhi cuciti con un filo di ferro). Il
pensiero laico non ha mai affrontato seriamente il
problema delle colpe e delle pene terrene che la 
Divina commedia. Inferno, a cura di P. Genesini 31
società deve comminare a chi infrange le sue regole.
8. Il tema dell’amore, affrontato in questo canto, va
confrontato con la poesia amorosa del sec. XIII:
l’amore della letteratura provenzale, la Scuola siciliana, la Scuola toscana, la corrente comicorealistica e il Dolce stil novo, che recuperano la figura della donna, tradizionalmente intesa come colei che porta l’uomo al peccato. Accanto a queste
correnti laiche c’è la letteratura religiosa passata e
presente, che propone l’amore verso Dio (i Padri
della Chiesa, sant’Agostino, Francesco d’Assisi,
Tommaso d’Aquino ecc.) e che condanna la donna
come tentatrice (in particolare la predica Il carbonaio di Niversa contenuta nello Specchio di vera
penitenza di J. Passavanti, 1354).
9. La fonte più consistente del canto a prima vista
sembra non il Dolce stil novo, ma il De amore di
Andrea Cappellano (sec. XII). In realtà l’opera del
poeta francese non è fonte diretta, è già stata filtrata
attraverso il Dolce stil novo e dal Dolce stil novo
passa all’Inferno, dove subisce ulteriori rimaneggiamenti e notevoli articolazioni. In Pg XXIV, 52-
55, il poeta procede sulla stessa linea: dà una definizione di Dolce stil novo, che non ha niente a che fare né con l’amore stilnovistico di Francesca e Paolo,
né con le idee poetiche professate nella sua giovinezza...
10. Dante fa tacere Paolo (e Virgilio), perché ancora
non sa muovere tre personaggi contemporaneamente.
In If X riesce a muoverne quattro, anche se faticosamente: lui stesso, Virgilio, Farinata degli Uberti,
Cavalcante de’ Cavalcanti. In If XIII riesce a manovrarne abilmente sei: lui stesso, Virgilio, Pier delle
Vigne, Lano da Siena, Giacomo da Sant’Andrea e
l’anonimo fiorentino. In If XXX riesce a muoverne
ancora di più. Anche a questo proposito egli fa valere il principio della varietà: ora canti con pochi personaggi, ora canti con molti, che mescola tra loro
con estrema abilità.
11. Il silenzio di Paolo nasconde anche il tentativo
di far tacere il personaggio. Ed è meglio che egli
taccia: non ha niente da dire, se ha qualcosa da dire
lo dice male, avrà anche preso l’iniziativa, ma tutto
è finito lì, perché soltanto la donna è riuscita ad alzare e a vivere il loro amore ad un livello di raffinata cultura e letteratura e di raffinata esperienza visiva e fisica. Gli uomini in genere sono banali e superficiali. La soluzione narrativa di far parlare tutti i
personaggi incontrati è ovvia e banale. Perciò il poeta cerca di aggirarla in due modi: a) un personaggio
– Virgilio o un’anima – parla di un altro; b) il personaggio, che nelle attese dovrebbe parlare, resta
muto. È muta «l’ombra di colui che fece per viltade
il gran rifiuto» (If III, 60), l’anima di Diomede,
compagno di pena di Ulisse (If XXVI, 85-90),
l’arcivescovo Ruggieri degli Ubaldini, il cui teschio
è addentato dal conte Ugolino della Gherardesca (If
XXXIII, 1-3) ecc.
12. Al tempo di Dante i matrimoni erano concordati,
quando gli interessati erano ancora in giovanissima
età, perché la cosa più importante era la dote che
ogni famiglia assegnava. Dante non fa eccezione alla regola: il suo matrimonio viene concordato nel
1277 dalle due famiglie e sposerà Gemma Donati
nel 1285. Il suo matrimonio sembra riuscito: tre o
quattro figli, non ostante l’esilio. Davanti alla possibilità, molto reale, di una vita di stenti e di privazioni i sentimenti personali passavano inevitabilmente in secondo piano. L’amore sentimentale, come oggi è inteso, ha una origine recente: il Romanticismo che sorge in Germania alla fine del Settecento e che dalla Germania si diffonde in tutta
l’Europa. Il Romanticismo scopre l’individuo, le
sue esigenze e la sua radicale diversità rispetto a
tutti gli altri individui. Per l’Illuminismo settecentesco invece tutti gli uomini sono uguali, accomunati dalla stessa ragione; e l’amore è sentimentale e
significa un minimo di benessere economico. Per il
resto le donne e ugualmente gli uomini sono intercambiabili.
13. In questo canto il poeta mette tra loro in contrasto esigenze dell’individuo, norme sociali e norme
morali. In If X egli mette in contrasto e drammatizza l’uomo tutto dedito alla politica (Farinata degli
Uberti) e l’uomo che pensa unicamente alla famiglia e ai figli (Cavalcante de’ Cavalcanti). In If
XXVI egli mette in contrasto gli affetti familiari e
la sete insaziabile di conseguire «virtute e canoscenza» (Ulisse). Egli attua questa strategia per coinvolgere il lettore e per metterlo davanti ad una
situazione che richiede una scelta drammatica: le
due scelte sono equivalenti, hanno ugualmente aspetti positivi e aspetti negativi. La scelta perciò
non è affatto indolore. Il lettore è coinvolto e
s’identifica nel personaggio che deve fare la scelta.
Ma, qualunque scelta faccia, deve soffrire. Dante
vuol fare poesia, vuol fare dramma, vuole anche insegnare ad affrontare concretamente e positivamente la vita: talvolta l’uomo si trova di fronte a scelte
difficili e che non può evitare. Deve fare la sua parte e la sua scelta, tenendo presente non il punto di
vista limitato ed egoistico dell’individuo, ma quello
generale della società, perché si deve pensare in
primo luogo alla società. Il bene della società si riversa poi sull’individuo.
14. L’ambito della famiglia, degli affetti familiari e
della paternità è uno degli ambiti che permette i
contrasti più sentiti e le drammatizzazioni più efficaci. Ulisse (If XXVI, 90-102) dimentica il figlio,
che non ha mai visto, il padre e la moglie, per seguire «virtute e canoscenza». Guido da Montefeltro
(If XXVII, 61-133) si danna, invece suo figlio Bonconte da Montefeltro (Pg V, 85-129) si salva. Il
conte Ugolino della Gherardesca (If XXXIII, 43-78)
dai pisani è incarcerato con i figli e i nipoti nella
torre della Muda e fatto morire di fame. Dante si
sente figlio spirituale di Virgilio, il suo maestro e il
suo autore, che lo ha avviato alla poesia (If I, 85-
87), ma, come simbolo della ragione, ne vede i limiti (Pg 31-39). Si sente figlio spirituale anche di
Brunetto Latini, che in vita, durante i loro incontri,
gli ha insegnato come l’uomo si eterna con la fama
presso i posteri (If XV, 79-87), ma non ne condivide affatto le inclinazioni sessuali contro natura. Il
padre per eccellenza, sempre misericordioso, è il
Padre che è nei cieli, a cui il poeta dedica un’in-
Divina commedia. Inferno, a cura di P. Genesini 32
tensa preghiera (Pg XI, 1-30): «O Padre nostro, che
ne’ cieli stai...». Grazie alla drammatizzazione la
problematica che affronta coinvolge la mente, il
cuore ed ogni fibra del lettore.
15. Il dialogo di Francesca e Dante va paragonato
con i dialoghi successivi, a due e a tre voci, che ha il
poeta. Ad esempio con Ciacco (If VI), con Farinata
degli Uberti e Cavalcante de’ Cavalacanti (If VI),
con il maestro Brunetto Latini (If VI) ecc. In questo
modo è possibile riscontrare somiglianze e differenze di contenuto e di struttura tra un incontro (e un
dialogo) e l’altro.
16. Alla fine del canto Dante sviene. La conclusione
è troppo appariscente e faticosa, ma il poeta è ancora agli inizi. Egli però mostra di avere già ben chiara
la sua strategia presente e futura, perché fa svolgere
allo svenimento una triplice funzione: a) quella
semplice di chiudere in modo netto il canto; e b)
quella più complessa di esprimere turbamento per le
parole di Francesca (la cultura manipola gli animi;
Francesca e Paolo hanno scoperto il loro amore a
causa del poema cavalleresco, cioè a causa della
cultura; anch’egli ha scritto opere che potrebbero
portare al peccato); e c) quella di ribadire il filo
conduttore del canto (il corpo, il piacere della bellezza e il piacere fisico che il corpo dà ai protagonisti, l’amore fisico e psicologico così intenso che dura anche dopo la morte, l’uccisione del corpo).
16.1. Giustamente egli metterà tra i lussuriosi nelle
fiamme del purgatorio molti poeti: Guido Guinizelli,
il fondatore del Dolce stil novo, e Arnaut Daniel, un
famoso poeta provenzale (Pg XXVI).
16.2. D’altra parte il pericolo insito nella cultura era
ben noto alla Chiesa, che cercava di porvi rimedio
con letture e prediche edificanti, invitando i credenti all’umiltà e al timor Domini, opponendosi alla
cultura e vietando i «libri proibiti». L’ignoranza
porta in paradiso, la presunzione e la superbia portano all’inferno.
16.3. Questo svenimento quindi non ripete affatto
quello di If III, 133-136: il contesto li rende completamente diversi e attribuisce loro significati completamente diversi.
17. Francesca e Paolo sono la prima coppia di personaggi. Altre coppie sono Farinata degli Uberti e
Cavalcante de’ Cavalcanti (If X), Ulisse e Diomede
(If XXVI), il conte Ugolino della Gherardesca e
l’arcivescovo Ruggieri degli Ubaldini (If XXXIII)
ecc. Lo stesso poeta fa coppia prima con Virgilio,
poi con Beatrice. Ma nel corso del viaggio interrompe la monotonia del rapporto a due facendosi
accompagnare anche da altri personaggi: il poeta:
Sordello da Goito (Pg VI-VIII) ed il poeta latino P.
Papinio Stazio (Pg XXI-XXXIII).
18. Il canto, come i canti precedenti, presenta alcune
similitudini: «Come gli stornelli…» (vv. 40-41),
«Come le gru…» (vv. 46-47) e «Come colombe,
portate dal desiderio…» (vv. 82-84). Le similitudini
dell’Inferno sono numerose e tradizionali. Ben altra
cosa il poeta saprà fare in séguito, ad esempio «Qual
venne in Climenè...» (Pd XVII, 1-3) e «Oppresso da
stupore, a la mia guida Mi volsi, come parvol…»
(Pd XXII, 1-3).
La struttura del canto è semplice: 1) Minosse cerca d’impedire a Dante di entrare, ma Virgilio lo fa
tacere; 2) i due poeti incontrano la schiera dei lussuriosi, travolti dal vento, Virgilio fa il nome delle
donne e dei cavalieri antichi; 3) Dante esprime il
desiderio di parlare con due anime che vanno unite;
4) Francesca da Polenta racconta la sua storia: si è
innamorata della bellezza di Paolo e Paolo della
sua bellezza; suo marito che li ha uccisi finirà nella
zona più profonda dell’inferno; 5) Dante chiede
come si sono innamorati; 6) Francesca racconta che
si sono innamorati leggendo un romanzo
d’avventura; 7) a sentire questa storia il poeta sviene per la commozione.
Divina commedia. Inferno, a cura di P. Genesini 33
Canto VI
Al tornar de la mente, che si chiuse
dinanzi a la pietà d’i due cognati,
che di trestizia tutto mi confuse,
1
novi tormenti e novi tormentati
mi veggio intorno, come ch’io mi mova
e ch’io mi volga, e come che io guati.
4
Io sono al terzo cerchio, de la piova
etterna, maladetta, fredda e greve;
regola e qualità mai non l’è nova.
7
Grandine grossa, acqua tinta e neve
per l’aere tenebroso si riversa;
pute la terra che questo riceve.
10
Cerbero, fiera crudele e diversa,
con tre gole caninamente latra
sovra la gente che quivi è sommersa.
13
Li occhi ha vermigli, la barba unta e
atra,
e ‘l ventre largo, e unghiate le mani;
graffia li spirti, iscoia ed isquatra.
16
Urlar li fa la pioggia come cani;
de l’un de’ lati fanno a l’altro schermo;
volgonsi spesso i miseri profani.
19
Quando ci scorse Cerbero, il gran vermo,
le bocche aperse e mostrocci le sanne;
non avea membro che tenesse fermo.
22
E ‘l duca mio distese le sue spanne,
prese la terra, e con piene le pugna
la gittò dentro a le bramose canne.
25
Qual è quel cane ch’abbaiando agogna,
e si racqueta poi che ‘l pasto morde,
ché solo a divorarlo intende e pugna,
28
cotai si fecer quelle facce lorde
de lo demonio Cerbero, che ‘ntrona
l’anime sì, ch’esser vorrebber sorde.
31
Noi passavam su per l’ombre che adona
la greve pioggia, e ponavam le piante
sovra lor vanità che par persona.
34
Elle giacean per terra tutte quante,
fuor d’una ch’a seder si levò, ratto
ch’ella ci vide passarsi davante.
37
“O tu che se’ per questo ‘nferno tratto”,
mi disse, “riconoscimi, se sai:
tu fosti, prima ch’io disfatto, fatto”.
40
E io a lui: “L’angoscia che tu hai
forse ti tira fuor de la mia mente,
sì che non par ch’i’ ti vedessi mai.
43
Ma dimmi chi tu se’ che ‘n sì dolente
loco se’ messo e hai sì fatta pena,
che, s’altra è maggio, nulla è sì spiacente”.
46
Ed elli a me: “La tua città, ch’è piena
d’invidia sì che già trabocca il sacco,
seco mi tenne in la vita serena.
49
Voi cittadini mi chiamaste Ciacco:
per la dannosa colpa de la gola,
come tu vedi, a la pioggia mi fiacco.
52
E io anima trista non son sola,
ché tutte queste a simil pena stanno
per simil colpa”. E più non fé parola.
55
Io li rispuosi: “Ciacco, il tuo affanno
mi pesa sì, ch’a lagrimar mi ‘nvita;
ma dimmi, se tu sai, a che verranno
58
1. Quando ripresi i sensi, che avevo perduto davanti
al pianto dei due cognati, che mi aveva tutto riempito di tristezza, 4. nuovi tormenti e nuovi tormentati mi vedo intorno, dovunque mi muova, mi volga
e fissi gli occhi. 7. Sono disceso nel terzo cerchio,
quello della pioggia eterna, maledetta, fredda e fitta, che non cambia mai ritmo né qualità. 10. Grandine grossa, acqua sporca e neve si riversano per
l’aria tenebrosa. Puzza la terra, che riceve tutto
questo. 13. Cèrbero, fiera mostruosa e crudele, con
tre gole latra come un cane sopra la gente, che qui è
immersa [nel fango]. 16. Ha gli occhi rossi di sangue, la barba unta e nera, il ventre largo, le mani
unghiate. Graffia, scortica e squarta gli spiriti, 19.
che la pioggia fa urlare come cani. Con un lato del
corpo quegli infelici scellerati cercano di fare
schermo all’altro lato e si voltano spesso [per ridurre i tormenti]. 22. Quando ci vide, Cèrbero, il grande verme ripugnante, aprì le bocche e ci mostrò le
zanne: non aveva parte del corpo che tenesse ferma.
25. La mia guida stese le mani, prese due pugni di
terra e li gettò dentro a quelle gole fameliche. 28.
Come quel cane che, abbaiando, agogna il pasto e si
quieta dopo che lo morde, tutto intento e affaticato
a divorarlo, 31. così si fecero quelle facce sudice
del demonio Cèrbero, che stordisce a tal punto
quelle anime, che esse vorrebbero essere sorde. 34.
Noi passavamo, calpestando le ombre, che erano
fiaccate dalla pioggia insistente, e ponevamo i piedi
sopra i loro corpi vani, che sembravano corpi veri.
37. Esse giacevano per terra tutte quante, tranne
una, che si levò a sedere, non appena ci vide passare davanti. 40. «O tu che sei condotto per questo
inferno» mi disse, «riconòscimi, se puoi: tu nascesti
prima che io fossi morto.» 42. Ed io a lei:
«L’angoscia, che ti àltera i lineamenti, forse ti leva
dalla mia memoria, così che mi pare di non averti
mai visto. 46. Ma dimmi chi sei tu, che sei disteso
in un luogo così doloroso e sottoposto ad una tale
pena, che è superata da altre, ma che è spiacevole
come nessuna». 49. Ed egli a me: «La tua città
(=Firenze), che è così piena d’invidia da far traboccare il sacco, mi ebbe con sé nella vita serena. 52.
Voi cittadini mi chiamaste Ciacco e, come tu vedi,
ora per la dannosa colpa della gola mi fiacco sotto
la pioggia. 55. Io non sono però l’unica anima trista, perché tutte queste anime subiscono la stessa
pena per la stessa colpa». E tacque. 58. Io gli risposi: «O Ciacco, il tuo affanno mi pesa a tal punto,
che mi fa piangere. Ma dimmi, se lo sai, a quale
conclusione verranno 
Divina commedia. Inferno, a cura di P. Genesini 34
li cittadin de la città partita;
s’alcun v’è giusto; e dimmi la cagione
per che l’ha tanta discordia assalita”.
61
E quelli a me: “Dopo lunga tencione
verranno al sangue, e la parte selvaggia
caccerà l’altra con molta offensione.
64
Poi appresso convien che questa caggia
infra tre soli, e che l’altra sormonti
con la forza di tal che testé piaggia.
67
Alte terrà lungo tempo le fronti,
tenendo l’altra sotto gravi pesi,
come che di ciò pianga o che n’aonti.
70
Giusti son due, e non vi sono intesi;
superbia, invidia e avarizia sono
le tre faville c’hanno i cuori accesi”.
73
Qui puose fine al lagrimabil suono.
E io a lui: “Ancor vo’ che mi ‘nsegni,
e che di più parlar mi facci dono.
76
Farinata e ‘l Tegghiaio, che fuor sì
degni,
Iacopo Rusticucci, Arrigo e ‘l Mosca
e li altri ch’a ben far puoser li ‘ngegni,
79
dimmi ove sono e fa ch’io li conosca;
ché gran disio mi stringe di savere
se ‘l ciel li addolcia, o lo ‘nferno li
attosca”.
82
E quelli: “Ei son tra l’anime più nere:
diverse colpe giù li grava al fondo:
se tanto scendi, là i potrai vedere.
85
Ma quando tu sarai nel dolce mondo,
priegoti ch’a la mente altrui mi rechi:
più non ti dico e più non ti rispondo”.
88
Li diritti occhi torse allora in biechi;
guardommi un poco, e poi chinò la testa:
cadde con essa a par de li altri ciechi.
91
E ‘l duca disse a me: “Più non si desta
di qua dal suon de l’angelica tromba,
quando verrà la nimica podesta:
94
ciascun rivederà la trista tomba,
ripiglierà sua carne e sua figura,
udirà quel ch’in etterno rimbomba”.
97
Sì trapassammo per sozza mistura
de l’ombre e de la pioggia, a passi lenti,
toccando un poco la vita futura;
100
per ch’io dissi: “Maestro, esti tormenti
crescerann’ei dopo la gran sentenza,
o fier minori, o saran sì cocenti?”.
103
Ed elli a me: “Ritorna a tua scienza,
che vuol, quanto la cosa è più perfetta,
più senta il bene, e così la doglienza.
106
Tutto che questa gente maladetta
in vera perfezion già mai non vada,
di là più che di qua essere aspetta”.
109
Noi aggirammo a tondo quella strada,
parlando più assai ch’i’ non ridico;
venimmo al punto dove si digrada:
112
quivi trovammo Pluto, il gran nemico. 115
61. i cittadini della città divisa [dalle fazioni];
dimmi se vi è qualcuno di giusto; e dimmi per quale
motivo è dilaniata da tante discordie». 64. Ed egli
a me: «Dopo un lungo contrasto verranno a scontri
sanguinosi e la parte proveniente dal contado (=i
guelfi bianchi, capeggiati dai Cerchi) caccerà
l’altra (=i guelfi neri, capeggiati dai Donati) con
molte offese. 67. Nel giro di tre anni però la parte
bianca cadrà e la parte nera prenderà il sopravvento
con l’aiuto di un tale (=papa Bonifacio VIII), che
ora si barcamena. 70. Per molto tempo quest’ultima
avrà il predominio e terrà l’altra sotto gravi pesi,
per quanto questa pianga o si sdegni. 73. Giusti son
due e non sono ascoltati: la superbia, l’invidia e
l’avarizia sono le tre scintille che hanno acceso i
cuori». 76. Qui pose fine alle parole che invitavano
al pianto. Ed io a lui: «Voglio che tu mi dica ancor
qualcos’altro, voglio che tu mi dia altre notizie! 79.
Farinata e il Tegghiaio (=Tegghiaio degli Adimari),
che furono così onorati, Jacopo Rusticucci, Arrigo
Fifanti e il Mosca e gli altri, che operarono per il
bene della città, 82. dimmi dove sono e fa’ che li
conosca, perché provo un gran desiderio di sapere
se il cielo li consola o l’inferno li amareggia». 85.
Ed egli: «Essi sono fra le anime più nere: colpe diverse li trascinano giù nel fondo: se scendi ancora,
li potrai vedere. 88. Ma, quando sarai nel dolce
mondo, ti prego di richiamarmi alla memoria dei
vivi. Non ti dico niente di più e non ti rispondo altro». 91. Allora piegò di sbieco gli occhi rivolti
verso di me, mi guardò un poco, poi chinò la testa
e, con essa, cadde nel fango come gli altri dannati.
94. La guida mi disse: «Non si alzerà più dal sonno,
prima del suono della tromba dell’angelo [che annunzia il giudizio universale], quando verrà il nemico dei malvagi (=Cristo). 97. Allora ciascuno
troverà la sua tomba trista, riprenderà la sua carne
ed il suo aspetto, udrà la sentenza finale [di Dio], la
quale echeggerà in eterno». 100. A passi lenti attraversammo quella sozza mescolanza fatta di ombre e di pioggia, ragionando un po’ della vita futura. 103. Io dissi: «O maestro, dopo il giudizio universale questi tormenti cresceranno, diventeranno
minori o resteranno così cocenti?». 106. Ed egli a
me: «Ritorna con il pensiero alla scienza [di Aristotele che hai fatto] tua. Essa insegna che, quanto più
una cosa è perfetta, tanto più sente il bene e, ugualmente, il dolore. 109. Sebbene non possa raggiungere mai la vera perfezione [che consiste nella
comunione con Dio], questa gente maledetta si avvicina maggiormente alla perfezione dopo il giudizio universale [quando il corpo è riunito all’anima]
piuttosto che prima». 112. Noi percorremmo quella
strada circolare parlando molto di più di quanto riferisco. Venimmo al punto in cui si scende nel cerchio sottostante. 115. Qui trovammo Pluto, il grande nemico degli uomini.
I personaggi
Cèrbero nella mitologia latina è figlio Echidna e di
Tifèo. È un cane con tre teste ed è guardiano degli
inferi. La fonte di Dante è Virgilio, Eneide VI, 417-
23; Ovidio, Metam., IV, 450-1.
Ciacco è il nome (o il soprannome) di un personaggio fiorentino ricordato anche da Giovanni Boccaccio (Decameron, IX, 8) oppure è il poeta fiorentino Ciacco dell’Anguillara (sec. XIII). Comunque
sia, il poeta gli affida il compito di parlare della si-
Divina commedia. Inferno, a cura di P. Genesini 35
tuazione politica in cui versa Firenze a fine Duecento.
Farinata degli Uberti (If X, 22-123, eretici), Tegghiaio degli Adimari e Jacopo Rusticucci (If XVI,
40-45, sodomiti), Arrigo dei Fifanti (non più citato)
e Mosca de’ Lamberti (If XXVIII, 106, seminatori
di discordie) sono personaggi che si sono distinti per
l’impegno a favore di Firenze. Appartengono alla
generazione che precede quella del poeta, il quale la
contrappone alla degradazione politica e morale del
suo tempo. Da parte loro hanno commesso peccati,
che li hanno fatti precipitare in zone via via più profonde dell’inferno.
Pluto, figlio di Iasio e di Demetra, nella mitologia
greca è considerato il dio della ricchezza. Come
Plutone, figlio di Saturno e di Rea, è il dio degli inferi, l’al di là pagano. Le due figure si sovrappongono già in M. Tullio Cicerone.
Aristotele di Stagira (384-322 a.C.) è il maggiore
filosofo e scienziato del mondo antico. Organizza la
sua scuola, il Liceo, in modo tale che i suoi collaboratori ricoprano tutti gli ambiti del sapere. Scrive
moltissime opere: sulla logica, l’Organon; sulla fisica o filosofia della natura, la Fisica, il Cielo, la Meteorologia, la Generazione degli animali; i 14 libri
della Metafisica; sull’etica, la politica e la retorica,
l’Etica a Nicomaco, l’Etica a Eudemo, la Politica,
la Costituzione degli ateniesi. Le varie discipline
sono tra loro correlate e interdipendenti, poiché la
realtà è tale. Dallo studio del movimento giunge ad
affermare l’esistenza di un Motore Primo, che è
immobile e che causa il movimento di tutti gli esseri
attirandoli a lui come fine ultimo; egli però non è
coinvolto in questo movimento: pensa soltanto se
stesso, è pensiero di pensiero. Aristotele ritiene che
la realtà sia costituita dalle sostanze (ad esempio la
sostanza uomo) e dai loro accidenti (le specifiche
differenze tra un uomo e un altro) e che si presenti in
dieci modi diversi (le categorie o predicazioni). Distingue le scienze in teoretiche (matematica, fisica,
filosofia prima o teologia), pratiche (riguardano le
azioni e i comportamenti dell’uomo) e poietiche (riguardano il fare, cioè le tecniche). Il fine dell’uomo
è la felicità, che si raggiunge con l’esercizio della
ragione e la pratica delle virtù. Le virtù si dividono
in dianoetiche e riguardano l’intelletto; e pratiche e
riguardano la vita pratica. Le virtù poi sono un abito, che si acquista attraverso l’insegnamento e la ripetizione. Esse evitano costantemente gli estremi per
attuare il giusto mezzo. Etica e politica sono tra loro
collegate, perché l’uomo può raggiungere la felicità
soltanto nella vita sociale, vivendo insieme con gli
altri uomini. La forma di governo migliore unisce i
pregi della democrazia e dell’aristocrazia, ma
qualsiasi forma di governo corre il rischio di degenerare. Infine la poesia ha la funzione di provocare la
catarsi (o purificazione) dei sentimenti e delle passioni. L’opera di Aristotele domina la cultura ellenistica e romana fino al sec. IV d.C.; conosce poi un
lungo periodo di oblio; ed è alla base della ripresa
culturale a partire dal sec. XI. Essa pervade la filosofia, la teologia, la logica, la fisica e l’astronomia
europee grazie ai commenti di Averroè (1126-
1198), uno scienziato arabo di Cordova, tradotti in
latino, e soprattutto grazie alla fusione con il pensiero cristiano, basato sulla rivelazione, che riesce a
farne Tommaso d’Aquino (1225-1274).
Commento
1. I canti VI delle tre cantiche sono canti politici.
Qui il poeta parla di Firenze, divisa da lotte intestine (i guelfi bianchi e i guelfi neri), nel Purgatorio
parla dell’Italia, ugualmente divisa da lotte tra fazioni, nel Paradiso parla dell’Impero, che è sorto
sotto la supervisione della Provvidenza divina ma
che al tempo del poeta è dilaniato dagli scontri fra
guelfi e ghibellini. Microcosmo e macrocosmo
quindi sono dilaniati da lotte che impediscono ai
cittadini di vivere nella giustizia e nella pace. Oltre
a ciò sono conflittuali anche i rapporti tra Impero e
Chiesa. L’Impero è senza autorità e si occupa soltanto della Germania. La Chiesa invade l’ambito
politico ed è troppo sensibile ai beni terreni.
1.1. Il poeta vede negativamente i conflitti e i mutamenti che non conoscono sosta. Ma il suo giudizio
non è neutrale: sicuramente vedevano in modo positivo i conflitti e i rivolgimenti sociali tutti coloro –
individui e classi – che da tali conflitti erano avvantaggiati e conquistavano o arraffavano potere
politico e ricchezze, che prima erano riservati ad
altre classi. Il rifiuto dei cambiamenti è un filo conduttore della Divina commedia: nel Paradiso dedica il canto XV a tracciare la città ideale per bocca
del trisavolo Cacciaguida e il canto XVI a descrivere le famiglie che abitavano la Firenze del trisavolo.
2. Cèrbero è un animale mostruoso della mitologia
latina, che il poeta ha inserito nell’inferno cristiano.
Anche altrove recupera animali o personaggi mitologici e/o storici del mondo greco e latino: Minosse,
Nesso, le Arpie ecc. I motivi di questo recupero sono duplici: a) il mondo classico era troppo grande,
troppo ricco e troppo stimolante, per correre il rischio di perderlo; b) il mondo cristiano è venuto
non a stravolgere, bensì a perfezionare il mondo pagano portando la fede. Con la tesi della continuità
fra cultura classica e rivelazione cristiana si opera
fin dai primi secoli il recupero e la lettura della cultura pagana in funzione del messaggio cristiano.
Virgilio diventa il poeta che preannuncia l’avvento
di Gesù Cristo. Il mondo cristiano sentiva di essere
superiore al mondo pagano perché aveva la fede.
Tuttavia si sentiva enormemente piccolo davanti ai
risultati scientifici e filosofici raggiunti da quel
mondo. Di qui la necessità di non perderne
l’eredità. Oltre a ciò molti cristiani erano intellettuali che si erano formati in quel mondo prima di
convertirsi al cristianesimo.
3. Dante sta camminando tra le ombre dei dannati,
quando una di esse chiede se lo riconosce. È un fiorentino di una generazione precedente. Il poeta coglie l’occasione per porgli tre domande sugli avvenimenti che avrebbero accompagnato la vita della
sua città. E il fiorentino risponde. Alla fine del dialogo chiede che il poeta lo ricordi nel mondo dei
vivi. Le anime di tutti e tre i regni dell’oltretomba 
Divina commedia. Inferno, a cura di P. Genesini 36
mantengono un ricordo vivissimo della loro vita terrena e desiderano costantemente di essere ricordate.
Il poeta è ben disposto a svolgere questo compito.
3.1. Ciacco potrebbe rappresentare la borghesia fiorentina ricca, i cui affari sono disturbati dai continui
conflitti che oppongono Bianchi e Neri. Tuttavia egli non se la prende: descrive la situazione in cui
versa la città, e non indica – sembra che non ci siano
– soluzioni ai conflitti. E, comunque, i conflitti sociali non gli impediscono di fare i suoi interessi né
di soddisfare le esigenze della sua gola.
4. Dante pone tre domande al dannato, che gli dà tre
risposte: i guelfi bianchi e i guelfi neri si scontreranno, ed avranno la meglio i secondi; i giusti son pochi
e non sono ascoltati; le cause delle discordie sono
superbia, invidia e avarizia. Preso dall’interesse politico, il poeta continua e pone altre domande: dove
sono le anime di coloro che operarono per il bene
della città? La risposta è che sono nei gironi più profondi dell’inferno, perché hanno commesso peccati
più gravi. La condanna morale però non intacca la
valutazione politica positiva. Per Dante l’uomo è
complesso: può essere condannabile per un aspetto
ed ammirevole per un altro. Gli esempi che propone
sono numerosi: l’uomo politico (ma eretico) Farinata
degli Uberti (If X), il bravo maestro (ma omosessuale) Brunetto Latini (If XV), l’assetato di conoscenza
e di esperienza (ma fraudolento) Ulisse (If XXVI).
Lo stesso vale per gli esempi opposti: molti papi finiscono all’inferno tra i simoniaci e dovevano andare in paradiso (If XIX), molte figure destinate alla
condanna e alla perdizione eterna per la loro vita
peccaminosa finiscono in purgatorio (Bonconte da
Montefeltro, peccatore fino all’ultima ora, Pg V) o
in paradiso (Cunizza da Romano, una ninfomane, e
Raab, una prostituta, Pd IX). La vita terrena è complessa, ma la vita ultraterrena non lo è da meno.
5. Le domande che il poeta pone al dannato sono
importanti, ma lo sono ancor di più le risposte: i
conflitti sociali sono spiegati con la tesi che «la superbia, l’invidia e l’avarizia sono le tre scintille che
hanno acceso i cuori» (vv. 74-75). Questa è la convinzione di Dante. Noi oggi possiamo essere d’accordo o no. Potremmo dire che le cause dei conflitti
sociali sono diverse sia per i tempi di Dante sia per i
nostri tempi. Potremmo dire che le cause dei conflitti sono sempre economiche. O potremmo anche dire
che ai tempi di Dante le cause erano quelle, ai nostri
tempi le cause sono economiche o di altro tipo. Ciò
che conta però è tenere presente che a) per il poeta
quelle erano le cause dei disordini sociali; e b) la
società e la cultura medioevali erano molto diverse
dalle nostre e perciò potevano essere soggette a cause che oggi non hanno più effetti o effetti insignificanti. Le risposte corrette non si trovano a priori, si
trovano andando a controllare direttamente sul
campo. Restano due fatti importanti: a) il poeta vede il problema con chiarezza e partecipazione, e lo
trasforma in argomento di poesia; b) i conflitti sono
senz’altro legati alla rapidità e alla radicalità dei
cambiamenti sociali in atto, che spingono le varie
forze a difendersi e ad offendere in modo deciso, per
salvaguardare i propri interessi e la propria esistenza. Il poeta ne è consapevole, perciò condanna «la
gente nuova e i sùbiti guadagni» (If XVI, 73-75),
che hanno sconvolto l’equilibrio – se mai c’è stato
– che aveva caratterizzato la Firenze del trisavolo
Cacciaguida e che hanno portato agli scontri del
presente; e invidia la Firenze tranquilla, sobria e
pudìca del trisavolo, quando i vestiti non erano più
importanti della persona (Pd XV, 97-136).
6. La figura di Cèrbero e la visione delle anime
immerse nel fango e battute dalla pioggia, dalla neve e dalla grandine costituiscono la parte introduttiva del canto. Il dialogo del poeta con Ciacco costituisce invece l’argomento centrale del canto. La
discussione teologica cambia improvvisamente problematica (e tono), e conclude il canto. Il poeta
colpisce con maggiore efficacia la mente del lettore
proprio grazie alla messa in contrasto per contenuto
e per tono della parte centrale e della parte finale
del canto. La parte centrale è politica ed infiammata; la parte finale è teologica e tranquilla. La parte
iniziale è soltanto preparatoria. Egli usa costantemente stratagemmi equivalenti, ad esempio in If X
e If XV.
6.1. Curiosamente Dante parla di politica con un
personaggio che era più interessato a mangiare che
ad altre occupazioni. I motivi sono diversi: a) Ciacco è al di fuori e al di sopra delle parti proprio per
il suo attaccamento al ventre; così egli può divenire
portavoce credibile delle idee del poeta; b) Dante
ha rotto con i guelfi bianchi nel 1304, perciò non
può scegliere tra loro un portavoce; in ogni caso la
scelta di un portavoce bianco non avrebbe reso credibili le analisi e lo avrebbe messo in una inaccettabile situazione d’inferiorità verso il portavoce; e
c) parlare di politica con un politico sarebbe stata
una soluzione narrativa troppo ovvia e quindi poco
interessante; serviva perciò una soluzione che non
fosse ovvia. Il poeta quindi cerca e trova sempre soluzioni complesse e interessanti a problemi pressanti e complessi.
7. In If X il poeta incontra un uomo politico che è
pure suo avversario, Farinata degli Uberti (1205ca.-
1264). Questi fa parte di due generazioni precedenti. Così egli può ingigantirne la figura e contrapporla ai mediocri protagonisti della vita politica fiorentina del suo tempo. È curioso notare che, di generazione in generazione, il passato è sempre più bello
del presente. Il poeta lo ribadisce in Pd XV, 97-
129, dove tesse l’elogio della Firenze che viveva
dentro le antiche mura, viveva in pace, era sobria e
pudìca. E dedicato tutto Pd XVI a ricordare con nostalgia le famiglie fiorentine che erano nobili e famose nel passato.
8. Nel canto compare per la prima volta il papa Bonifacio VIII, che il poeta considera la causa del suo
esilio. Il papa è presentato rapidamente con una perifrasi, che riempie un solo verso: «tal che testé
piaggia» (v. 69). Qui lo accusa di schierarsi con i
guelfi neri e di favorire il colpo di Stato di costoro.
In séguito le sue comparse sono molto più significative e sempre accompagnate da una valutazione
negativa: il poeta ricorda che trasferisce il vescovo
Andrea de’ Mozzi da Firenze a Vicenza e con que-
Divina commedia. Inferno, a cura di P. Genesini 37
sta associazione coinvolge il pontefice nel degrado
morale del vescovo (If XV, 112-114); discendendo
la costa per andare a vedere i papi simoniaci, fa sapere che finirà all’inferno, anche se non è ancora
morto (If XIX, 52-63); lo definisce «lo principe d’i
novi Farisei» (If XXVII, 85), facendo riferimento al
Vangelo, dove Gesù rimprovera i farisei di essere
sepolcri imbiancati, (Mt. 23, 13-36), e lo accusa di
aver ingannato Guido da Montefeltro, un capitano di
ventura esperto in inganni. Il papa però riappare anche nelle altre cantiche: in Pg XX, 85-93, Ugo Capeto, re di Francia, parla della sua futura cattura ad
Anagni ad opera di un emissario di Filippo il Bello,
re di Francia; in Pd IX, 127-142, Folchetto da Marsiglia, prima poeta e poi frate domenicano, lo accusa
di pensare al denaro e di non pensare a liberare il
sepolcro di Cristo; in Pd XXVII, 19-27, san Pietro
lo accusa di usurpare la sede papale e di aver fatto
di Roma una cloaca.
9. Il canto termina con la discussione di un problema
teologico: i dannati soffriranno di più o di meno dopo il giudizio universale? La risposta è che soffriranno di più, perché allora sono più perfetti poiché
hanno anche il corpo; e più un essere è perfetto, più
sente il bene e il dolore, come aveva già detto Aristotele. In questo caso come in tanti altri Dante introduce la problematica teologica (o filosofica o
scientifica o di altro tipo) per diversi motivi: a) vuole tenere alto il livello del discorso e della poesia
con argomenti difficili e preziosi, cioè con argomenti che mostrino il suo sapere, la sua scienza e la sua
sapienza; b) vuole imprimere più profondamente
nella memoria del lettore la problematica discussa
grazie al forte e radicale contrasto tra il primo ed il
secondo argomento affrontato (una scottatura si ricorda più facilmente e più intensamente se seguìta
dal contatto con un pezzo di ghiaccio); c) sceglie il
contrasto radicale dei due argomenti perché esso si
rivela lo strumento narrativo e didattico più facile e
più efficace. Il poeta non dimentica mai che deve
fare spettacolo, per attirare il lettore a sé e per convincerlo non tanto delle sue tesi quanto dell’importanza dei problemi che sta affrontando.
8.1. La situazione dei beati invece è completamente
diversa: con il giudizio universale acquisteranno anche il corpo. Ora sono luminosi, con il corpo lo diventeranno molto di più, perché sono più perfetti. E
la loro vista diventerà più forte, per sostenere la
nuova luminosità (Pd XIV, 33-60). Insomma per i
dannati aumenteranno le pene, per i beati la gioia e
la beatitudine di vedere Dio.
9. Anche con Ciacco, come con Francesca e Paolo,
il poeta si sente coinvolto e prova una grande compassione per le sofferenze del dannato. Il peccato è
citato, ma non è esplicitamente condannato. La collocazione nell’inferno è sufficiente. Ribadire la condanna era perciò superfluo, ma anche noioso e ripetitivo: due cose da evitare. Questa strategia serve a
coinvolgere e ad interessare il lettore. Ma ha anche
una motivazione più efficace e più profonda: nella
vita quotidiana ognuno di noi talvolta si trova davanti a decisioni difficili da prendere, poiché il bene
e il male non sono uno da una parte, l’altro
dall’altra. Ognuna delle due scelte presenta aspetti
positivi e negativi, così qualunque decisione si
prenda è drammatica e fa soffrire. Il mondo poetico
dantesco è una proiezione didattica del mondo terreno.
10. Il poeta riserva una particolare attenzione a Firenze anche altrove: la discussione politica con Farinata degli Uberti (If X, 42-51 e 77-93);
l’invettiva di Brunetto Latini (If XV, 55-78); la sua
apostrofe alla città (If XXVI, 1-12) e ancora
l’invettiva all’Italia (Pg, VI, 127-151). Il motivo è
comprensibile: Firenze è il paese natale, da cui non
avrebbe mai voluto staccarsi; invece è stato mandato in esilio e l’esilio è poi ribadito (1315). La nostalgia per il luogo natale raggiunge il punto più intenso in Pg VIII, 1-6: «Era già l’ora che volge il desiderio ai naviganti ed intenerisce il cuore nel giorno in cui han detto addio agli amici più cari; l’ora
che punge d’amore per la propria terra il pellegrino
novello, se di lontano ode una campana, che sembri
piangere il giorno che muore».
11. Il canto inizia con un aggancio al canto precedente e si conclude con un aggancio al canto seguente. In questo modo lo scrittore fa riandare con
la mente il lettore a quanto ha appena letto e gli accenna che cosa lo attende.
12. Il canto contiene una piccola trappola per il lettore, abilmente nascosta: il dannato chiede a Dante
di riconoscerlo, se può. E il poeta risponde negativamente. In tal modo il dannato ripete il comportamento comune di chi dice: «Mi sembra di conoscerti» (caso più frequente) o «Tu dovresti conoscermi» (caso meno frequente), che rimandano sicuramente all’esperienza che il lettore comunemente ha
nella vita quotidiana. Le parole di Ciacco dovrebbero però indurre in sospetto: è più facile che un
giovane conosca un adulto che il contrario. La spiegazione si trova più avanti: Farinata degli Uberti
rivela a Dante che i dannati conoscono il futuro e
non il presente (If X).
La struttura del canto è semplice: 1) i due poeti
scendono nel secondo cerchio, di cui è guardiano
Cèrbero, un cane mostruoso; 2) vedono i golosi, distesi per terra in mezzo al fango e colpiti da pioggia
e grandine; 3) il poeta pone tre domande a Ciacco
sulla situazione politica di Firenze (quali conseguenze avranno i conflitti che dilaniano la città; se
ci sono dei giusti; quali sono le cause dei conflitti);
4) chiede ancora dove sono i grandi fiorentini che
hanno operato per il bene della città; 5) il dannato
risponde (i contendenti si uccideranno; i giusti sono
pochi e non sono ascoltati; la superbia, l’invidia e
l’avarizia sono le cause degli scontri; i grandi fiorentini sono nei cerchi più profondi); quindi 6)
chiede di essere ricordato sulla terra e si lascia cadere giù; 7) riprendendo il cammino, Dante discute
con Virgilio di un problema teologico (i dannati
soffriranno di più o di meno dopo il giudizio universale? Soffriranno di più, perché hanno anche il
corpo), che conclude il canto.
Divina commedia. Inferno, a cura di P. Genesini 38
Canto X
Ora sen va per un secreto calle,
tra ‘l muro de la terra e li martìri,
lo mio maestro, e io dopo le spalle.
1
“O virtù somma, che per li empi giri
mi volvi”, cominciai, “com’a te piace,
parlami, e sodisfammi a’ miei disiri.
4
La gente che per li sepolcri giace
potrebbesi veder? già son levati
tutt’i coperchi, e nessun guardia face”.
7
E quelli a me: “Tutti saran serrati
quando di Iosafàt qui torneranno
coi corpi che là sù hanno lasciati.
10
Suo cimitero da questa parte hanno
con Epicuro tutti suoi seguaci,
che l’anima col corpo morta fanno.
13
Però a la dimanda che mi faci
quinc’entro satisfatto sarà tosto,
e al disio ancor che tu mi taci”.
16
E io: “Buon duca, non tegno riposto
a te mio cuor se non per dicer poco,
e tu m’hai non pur mo a ciò disposto”.
19
“O Tosco che per la città del foco
vivo ten vai così parlando onesto,
piacciati di restare in questo loco.
22
La tua loquela ti fa manifesto
di quella nobil patria natio
a la qual forse fui troppo molesto”.
25
Subitamente questo suono uscìo
d’una de l’arche; però m’accostai,
temendo, un poco più al duca mio.
28
Ed el mi disse: “Volgiti! Che fai?
Vedi là Farinata che s’è dritto:
da la cintola in sù tutto ‘l vedrai”.
31
Io avea già il mio viso nel suo fitto;
ed el s’ergea col petto e con la fronte
com’avesse l’inferno a gran dispitto.
34
E l’animose man del duca e pronte
mi pinser tra le sepulture a lui,
dicendo: “Le parole tue sien conte”.
37
Com’io al piè de la sua tomba fui,
guardommi un poco, e poi, quasi sdegnoso,
mi dimandò: “Chi fuor li maggior tui?”.
40
Io ch’era d’ubidir disideroso,
non gliel celai, ma tutto gliel’apersi;
ond’ei levò le ciglia un poco in suso;
43
poi disse: “Fieramente furo avversi
a me e a miei primi e a mia parte,
sì che per due fiate li dispersi”.
46
“S’ei fur cacciati, ei tornar d’ogne parte”,
rispuos’io lui, “l’una e l’altra fiata;
ma i vostri non appreser ben quell’arte”.
49
Allor surse a la vista scoperchiata
un’ombra, lungo questa, infino al mento:
credo che s’era in ginocchie levata.
52
Dintorno mi guardò, come talento
avesse di veder s’altri era meco;
e poi che ‘l sospecciar fu tutto spento,
55
piangendo disse: “Se per questo cieco
carcere vai per altezza d’ingegno,
mio figlio ov’è? e perché non è teco?”.
58
1. Il mio maestro se ne andò per uno stretto sentiero
tra le mura della città di Dite (=Lucifero) e gli avelli infuocati; ed io lo seguivo 4. «O somma virtù,
che mi guidi per gli empi cerchi» cominciai,
«quando vuoi, pàrlami e soddisfa i miei desideri. 7.
La gente, che giace in questi sepolcri, si potrebbe
vedere? I coperchi sono già tutti alzati e nessun demonio fa la guardia». 10. Ed egli a me: «Essi saranno tutti chiusi, quando i dannati dalla valle di
Giosafàt torneranno qui con i corpi che hanno lasciato sulla terra. 13. Da questa parte hanno il loro
cimitero Epicùro e tutti i suoi seguaci, i quali affermano che l’anima muore con il corpo. 16. Perciò
la domanda che mi fai e il desiderio che ancor mi
taci saranno sùbito soddisfatti in questo luogo». 19.
Ed io: «O mia buona guida, tengo nascosto a te il
mio desiderio soltanto per non importunarti con
troppe domande: non è questa la prima volta che
m’induci ad aspettare». 22. «O toscano, che per la
città del fuoco te ne vai ancor vivo, parlando in
modo così garbato e rispettoso, abbi il piacere di
fermarti in questo luogo. 25. La tua parlata ti rivela
nativo di quella nobile patria (=Firenze), alla quale
forse fui troppo molesto.» 28. Improvvisamente uscì
questa voce da una delle arche. Perciò, preso da timore, mi avvicinai un po’ [di più] alla mia guida.
31. Ed egli mi disse: «Vòltati! Che fai? Vedi là Farinata degli Uberti, che si è alzato [davanti a te]. Lo
vedrai tutto, dalla cintola in su». 34. Io avevo già
fissato i miei occhi nei suoi, ed egli si ergeva con il
petto e con la fronte, come se avesse l’inferno in
gran disprezzo. 37. Le mani incoraggianti e sollecite della mia guida mi spinsero tra le sepolture verso
di lui, dicendo: «Le tue parole siano [nobili e] misurate». 40. Quando fui ai piedi della sua tomba,
Farinata mi guardò un poco e poi, quasi con sdegno,
mi domandò: «Chi furono i tuoi antenati?». 43. Io,
che desideravo ubbidire, non glieli nascosi, ma glieli dissi apertamente. Egli alzò le ciglia un poco in
su, 46. poi disse: «Furono fieri avversari a me, ai
miei antenati, alla mia parte (=i ghibellini), così che
per due volte li dispersi (1248 e 1260)». 49. «Se
furono cacciati, essi tornarono da ogni parte» io gli
risposi, «l’una e l’altra volta (1251 e 1267). I vostri
invece non appresero bene quell’arte (=di ritornare
in patria).» 52. Allora dall’apertura scoperchiata
sorse, accanto a questa, un’ombra (=Cavalcante de’
Cavalcanti) sporgendosi fino al mento: credo che si
fosse alzata in ginocchio. 55. Guardò intorno a me,
come se avesse desiderio di vedere se qualcun altro
era con me; e, dopo che il dubbio e la speranza furono completamente spenti, 58. piangendo disse:
«Se per questo buio carcere vai per l’altezza
dell’ingegno, mio figlio dov’è? E perché non è con
te?». 
Divina commedia. Inferno, a cura di P. Genesini 39
E io a lui: “Da me stesso non vegno:
colui ch’attende là, per qui mi mena
forse cui Guido vostro ebbe a disdegno”.
61
Le sue parole e ‘l modo de la pena
m’avean di costui già letto il nome;
però fu la risposta così piena.
64
Di subito drizzato gridò: “Come?
dicesti “elli ebbe”? non viv’elli ancora?
non fiere li occhi suoi lo dolce lume?”.
67
Quando s’accorse d’alcuna dimora
ch’io facea dinanzi a la risposta,
supin ricadde e più non parve fora.
70
Ma quell’altro magnanimo, a cui posta
restato m’era, non mutò aspetto,
né mosse collo, né piegò sua costa:
73
e sé continuando al primo detto,
“S’elli han quell’arte”, disse, “male appresa,
ciò mi tormenta più che questo letto.
76
Ma non cinquanta volte fia raccesa
la faccia de la donna che qui regge,
che tu saprai quanto quell’arte pesa.
79
E se tu mai nel dolce mondo regge,
dimmi: perché quel popolo è sì empio
incontr’a’ miei in ciascuna sua legge?”.
82
Ond’io a lui: “Lo strazio e ‘l grande scempio
che fece l’Arbia colorata in rosso,
tal orazion fa far nel nostro tempio”.
85
Poi ch’ebbe sospirando il capo mosso,
“A ciò non fu’ io sol”, disse, “né certo
sanza cagion con li altri sarei mosso.
88
Ma fu’ io solo, là dove sofferto
fu per ciascun di tòrre via Fiorenza,
colui che la difesi a viso aperto”.
91
“Deh, se riposi mai vostra semenza”,
prega’ io lui, “solvetemi quel nodo
che qui ha ‘nviluppata mia sentenza.
94
El par che voi veggiate, se ben odo,
dinanzi quel che ‘l tempo seco adduce,
e nel presente tenete altro modo”.
97
“Noi veggiam, come quei c’ha mala luce,
le cose”, disse, “che ne son lontano;
cotanto ancor ne splende il sommo duce.
100
Quando s’appressano o son, tutto è vano
nostro intelletto; e s’altri non ci apporta,
nulla sapem di vostro stato umano.
103
Però comprender puoi che tutta morta
fia nostra conoscenza da quel punto
che del futuro fia chiusa la porta”.
106
Allor, come di mia colpa compunto,
dissi: “Or direte dunque a quel caduto
che ‘l suo nato è co’vivi ancor congiunto;
109
e s’i’ fui, dianzi, a la risposta muto,
fate i saper che ‘l fei perché pensava
già ne l’error che m’avete soluto”.
112
E già ‘l maestro mio mi richiamava;
per ch’i’ pregai lo spirto più avaccio
che mi dicesse chi con lu’ istava.
115
Dissemi: “Qui con più di mille giaccio:
qua dentro è ‘l secondo Federico,
e ‘l Cardinale; e de li altri mi taccio”.
118
61. Ed io a lui: «Non vengo per le mie capacità: colui che là mi attende mi conduce per questo luogo
forse da colei (=Beatrice) che Guido vostro ebbe a
disdegno». 64. Le sue parole ed il tipo di pena mi
avevano già detto il nome di costui, perciò la mia
risposta fu così esauriente. 67. Drizzandosi all’improvviso, gridò: «Come hai detto? Egli ebbe? Non
vive più? Non colpisce i suoi occhi il dolce lume
[del sole]?». 70. Quando si accorse che io esitavo a
rispondere, cadde riverso nella tomba e più non
comparve fuori. 73. Ma quell’altro magnanimo, al
cui invito mi ero fermato, non mutò aspetto, né
mosse capo, né piegò il dorso 76. e, continuando il
discorso interrotto, disse: «Se essi hanno imparato
male quell’arte, ciò mi tormenta più di questo letto
infuocato. 79. Ma non si accenderà cinquanta volte
la faccia della donna (= Proserpina), che qui regna,
e tu saprai quant’è difficile quell’arte. 82. E, possa
tu tornare nel dolce mondo!, dimmi perché quel popolo (=i fiorentini) è così spietato contro i miei discendenti in ogni suo decreto?». 85. Io a lui: «Lo
strazio ed il grande scempio (=la battaglia di Montaperti, 1260), che arrossarono di sangue il fiume
Arbia, fanno prendere tali decisioni nella nostra città». 88. Dopo che ebbe sospirato e scosso il capo,
«A voler lo scontro non fui l’unico» disse, «né certamente senza motivo mi sarei mosso contro Firenze
con gli altri ghibellini. 91. Ma dopo la battaglia fui
l’unico ad Empoli, dove tutti volevano distruggere
la città, che la difese a viso aperto». 94. «Deh, possa riposare un giorno la vostra discendenza!» io lo
pregai, «sciogliétemi quel dubbio, che avvolge
nell’incertezza il mio pensiero. 97. Se intendo bene, sembra che voi prevediate quel che il futuro
porta con sé e che non riusciate a veder il presente.» 100. «Noi, come chi è presbite» disse, «vediamo le cose che ci sono lontane nel futuro. Soltanto
su di esse c’illumina la somma guida (=Dio). 103.
Quando si avvicinano o diventano presenti, il nostro
intelletto è completamente inutile; e, se qualcuno
(=i nuovi dannati) non ci portasse le notizie, non
sapremmo nulla della vita sulla terra. 106. Perciò
puoi comprendere che la nostra conoscenza sarà
completamente estinta dopo il giudizio finale,
quando la porta del futuro sarà chiusa.» 109. Allora, quasi afflitto dalla mia colpa, dissi: «Dite dunque a quell’anima ricaduta giù che suo figlio è ancor tra i vivi. 112. Se poco fa non gli risposi, ditegli
che non lo feci perché stavo pensando al dubbio che
mi avete sciolto». 115. Il mio maestro già mi richiamava, perciò pregai lo spirito che mi dicesse in
fretta chi stava con lui. 118. Mi disse: «Qui giaccio
con più di mille. Qui dentro c’è Federico II di Svevia e il cardinale Ottaviano degli Ubaldini. Taccio
degli altri». 
Divina commedia. Inferno, a cura di P. Genesini 40
Indi s’ascose; e io inver’ l’antico
poeta volsi i passi, ripensando
a quel parlar che mi parea nemico.
12
1
Elli si mosse; e poi, così andando,
mi disse: “Perché se’ tu sì smarrito?”.
E io li sodisfeci al suo dimando.
12
4
“La mente tua conservi quel ch’udito
hai contra te”, mi comandò quel saggio.
“E ora attendi qui”, e drizzò ‘l dito:
12
7
“quando sarai dinanzi al dolce raggio
di quella il cui bell’occhio tutto vede,
da lei saprai di tua vita il viaggio”.
13
0
Appresso mosse a man sinistra il piede:
lasciammo il muro e gimmo inver’ lo mezzo
per un sentier ch’a una valle fiede,
13
3
che ‘nfin là sù facea spiacer suo lezzo. 13
6
121. Quindi si nascose [nel suo avello]. Io volsi i
passi verso l’antico poeta, ripensando alle predizioni che mi sembravano avverse. 124. Egli si mosse;
poi, camminando, mi disse: «Perché sei così turbato?». Io risposi alla sua domanda. 127. «Tieni a
mente quel che hai udito contro di te» mi comandò
quel saggio. «Ed ora ascolta» riprese, alzando
l’indice. 130. «Quando sarai davanti alla dolce luce di colei (=Beatrice) che con gli occhi belli vede
tutto [in Dio], da lei saprai il viaggio della tua vita
terrena.» 133. Quindi volse il piede a sinistra: lasciammo le mura di Dite e andammo verso il mezzo
del cerchio per un sentiero che conduce ad una valle, 136. che fin lassù faceva sentire il suo lezzo
sgradevole.
I personaggi
Epicureo di Samo (342/341-270 a.C.) difende tesi
materialistiche: il mondo è eterno e costituito di atomi, regolati dal caso. Gli dei non si interessano del
mondo né degli uomini, ma vivono beatamente in
cielo. Il piacere è il criterio di valutazione e il fine
dell’uomo. Il piacere però non è quello accompagnato da turbamento e da passioni, ma quello che risulta
dalla cessazione del dolore. Infine non si deve avere
paura della morte: quando noi ci siamo, essa non
c’è; e viceversa, quando essa c’è, noi non ci siamo
più. Il Medio Evo è colpito negativamente dall’ateismo e dalla teoria del piacere, proposti dal filosofo
greco.
Farinata degli Uberti (inizi sec. XIII-1264) diventa
capo de partito ghibellino nel 1239. Nel 1248 con
l’aiuto dell’imperatore Federico II di Svevia caccia i
guelfi da Firenze (che ritornano in città nel 1251).
Nel 1260 con l’appoggio di Manfredi di Svevia, re
di Sicilia, sconfigge i fiorentini a Montaperti e piega
le forze guelfe di tutta la Toscana. Nel concilio di
Empoli egli si oppone da solo al progetto di distruggere Firenze. Quando Manfredi e i ghibellini sono
definitivamente sconfitti a Benevento (1266), gli
Uberti sono cacciati dalla città, dove nel 1267 i
guelfi ritornano definitivamente. Nel 1283 in un
processo postumo per eresia Farinata e la moglie
Adelata sono condannati come eretici, le loro ossa
esumate e gettate nell'Arno e i beni degli eredi confiscati.
Cavalcante de’ Cavalcanti (sec. XIII) dopo la sconfitta guelfa di Montaperti (1260) è duramente colpito nei beni e costretto ad andare in esilio a Lucca.
Ritorna in patria dopo la sconfitta di Manfredi di
Svevia a Benevento (1266). Non è però su posizioni
irriducibili. Quando le maggiori famiglie fiorentine
delle due fazione decidono, alla morte di Farinata,
di attuare una politica di alleanze con matrimoni,
per porre fine alle rivalità politiche, egli combina il
matrimonio tra il figlio Guido e Beatrice, figlia di
Farinata (1267).
Guido Cavalcanti (1255-1300) è amico di Dante ed
uno dei maggiori poeti del Dolce stil novo. È un
guelfo bianco. Nel 1284 è nominato membro del
Consiglio generale del comune. Per il suo carattere
rissoso i priori di Firenze, tra cui Dante, lo mandano in esilio a Sarzana con i capi dei guelfi neri
(1300). Ritornato in patria, muore nell’agosto dello
stesso anno. Legge Aristotele seguendo l’interpretazione razionalistica di Averroè (1126-1198), un
filosofo arabo, secondo cui la verità si può raggiungere per via puramente razionale, quindi senza
l’aiuto della fede. Di qui la fama di eretico. Così lo
delinea anche Boccaccio (Decameron, VI, 9).
A Montaperti, nel territorio di Siena, presso il fiume Arbia i ghibellini, guidati da Farinata, infliggono una dura sconfitta ai guelfi di Firenze (1260).
Federico II di Svevia (1194-1250), nipote di Federico I, detto il Barbarossa, è considerato un sovrano
illuminato e suscita l’ammirazione dei suoi contemporanei per la sua abilità diplomatica, per la legislazione (emana la Costituzione di Melfi), per
l’amore verso le arti. Alla sua corte sorge la Scuola
siciliana (1230-1260ca.), che condiziona profondamente la letteratura italiana della seconda metà
del Duecento, dalla Scuola toscana al Dolce stil
novo.
Il cardinale Ottaviano degli Ubaldini, una potente
famiglia ghibellina, è vescovo di Bologna e cardinale dal 1245. Muore nel 1273. È definito eretico,
poiché la propaganda guelfa accusava di scarsa religiosità e di eresia chiunque si opponeva al papa.
Dite è la città di Satana, dove sono punite le colpe
più gravi, quelle a cui concorse anche la ragione. Il
nome si collega a divitia, la ricchezza, e Plutone, il
dio degli inferi era considerato il dio della ricchezza. La fonte di Dante è Virgilio, Eneide, VI, 541 e
540-550.
Commento
1. Dante dialoga con un politico fiorentino che è
anche avversario della sua fazione. Tra i due vi è un
grande rispetto, perché accomunati dallo stesso ideale: la passione politica e l’amore per Firenze. Farinata dà del «tu» a Dante, che è più giovane. Il poeta dà del «voi» al fiero avversario.
2. Il canto è costruito sul contrasto tra la figura di
Farinata, uomo interamente dedito alla politica, e
quella di Cavalcante, uomo che invece pensa ai valori familiari. Il contrasto è reso anche dall’atteg-
Divina commedia. Inferno, a cura di P. Genesini 41
giamento (l’uno si alza in piedi, l’altro resta a ginocchioni), dalla gestualità (il primo ha una forte
mimica, il secondo resta statico) e dalla voce (decisa
quella di Farinata, piagnucolosa quella di Cavalcante). Il poeta realizza questa contrapposizione con
questi strumenti piuttosto semplici ed appariscenti,
perché per ora non riesce a fare di meglio.
3. La contrapposizione è rafforzata da altri due elementi: a) Farinata e Cavalcante sono suoceri; e b)
ambedue sono condannati all’inferno perché sono
eretici. Anzi sono posti nello stesso avello. In tal
modo essi risultano ancora più intensamente uniti e
divisi. Uniti e contrapposti.
4. Farinata fa a Dante una profezia (tra 50 lune il
poeta sarà esiliato), che incuriosisce il lettore e che
sarà ripresa anche in séguito nel corso dell’opera,
fino alla sua soluzione (Pd XVII, 49-60). In questo
modo il poeta riesce a tenere viva l’attenzione del
lettore. Era ricorso alle profezie fin da If I, 100-111,
quando fa la profezia del Veltro, un cane da caccia
che avrebbe ricacciato la lupa, simbolo della cupidigia, nell’inferno. E lo farà anche in séguito, quando
preannuncia la venuta di un «Cinquecento dieci e
cinque», che in numeri romani si scrive DXV, quindi DVX, che riporterà la Chiesa sulla via tracciata
dal Vangelo (Pg XXXIII, 43).
5. Farinata si rivolge a Dante chiedendogli chi sono
i suoi antenati, cioè la sua famiglia. Non gli chiede
chi egli sia. Nel Medio Evo l’individuo esiste in
quanto fa parte di una famiglia. Il comportamento e
le azioni di un individuo coinvolgono l’intera famiglia; e, viceversa, l’intera famiglia è considerata responsabile delle azioni di un suo membro. La responsabilità è perciò allargata. Oggi la responsabilità in teoria è individuale (l’individuo è chiamato a
rispondere personalmente delle sue azioni); in pratica è eliminata (perciò l’individuo non è tenuto a rispondere del suo comportamento), in quanto si ritiene che sia la società (dall’educazione ai condizionamenti alle circostanze ecc.) la causa delle azioni
dell’individuo, e non l’individuo stesso, che le ha
commesse. In tal modo la responsabilità viene fatta
ricadere sulla società, con questi risultati: l’individuo non è punibile perché non responsabile delle
sue azioni; la società è responsabile delle azioni
dell’individuo, ma essa certamente non è punibile,
poiché non ha commesso quelle azioni, né ha
un’esistenza fisica precisa a cui la pena si possa infliggere. In tal modo l’individuo è deresponsabilizzato; la criminalità e le azioni antisociali restano
impunite e perciò si diffondono. Lo Stato viene meno ai suoi compiti e l’individuo si trova solo e indifeso. Ed è comprensibile che prima o poi reagisca
con rabbia e decida di farsi giustizia da sé. Ma la
colpa di tutto è delle inadempienze dello Stato e
dell’illegalità che pratica a piene mani (processi non
celebrati per mancanza di giudici, reati prescritti per
decorrenza dei termini, permessi di uscita ingiustificati, riduzioni della pena per buona condotta, condoni ripetuti, amnistie indiscriminate ecc.). Per non
parlare poi dei diritti dei carcerati: i cittadini danneggiati invece non hanno mai diritti. Tutto questo
poi viene chiamato «civiltà giuridica» e chi critica è
accusato di oscurantismo e bollato come criminale.
Il Medio Evo in confronto era un esempio inimitabile di rispetto e di applicazione della legge. Molti
personaggi dell’inferno lo dimostrano.
5.1. Eppure Dante e con lui tutto il Medio Evo non
si accontenta della giustizia terrena. Vuole, e a ragione, anche un’altra giustizia, non quella sempre
imperfetta e corruttibile degli uomini, ma quella assolutamente giusta di Dio. Ed immagina un Dio
giudice inflessibile che giudica, condanna ed assolve gli uomini nell’altro mondo. Chi è condannato
paga per sempre, chi è assolto va direttamente in
paradiso (cosa rarissima) oppure passa il tempo dovuto a purificarsi in purgatorio. Intanto il poeta,
che, spinto dalla prudenza, vuole anticipare il giudizio divino, si diletta a condannare e ad assolvere i
personaggi del mondo antico e i personaggi del suo
tempo. Le pene dell’inferno e del purgatorio possono sembrare stravaganti e dettate da eccesso
d’immaginazione. Invece no: sono per lo più le pene che al suo tempo erano inflitte ai colpevoli. Ed
erano condannati i poveri come i ricchi, che erano
stati trovati colpevoli di reati sociali. Falsificare il
fiorino provocava danni enormi all’individuo come
alla città, perciò era considerato giusto che il colpevole pagasse con il massimo della pena: la morte,
ma la morte spettacolare sul rogo, come deterrente
per i potenziali falsificatori. Così chi era danneggiato era in qualche modo risarcito.
6. Nel Medio Evo l’individuo faceva parte ed era
una cellula sacrificabile della famiglia, perché soltanto con l’aiuto della famiglia poteva sopravvivere. Oggi l’individuo può fare a meno della famiglia
– e in genere si stacca dalla famiglia quando si
sposa –, perché è economicamente autonomo e può
fare a meno di essa. Anzi, staccandosi dalla famiglia, può migliorare il suo tenore di vita: i genitori
continuano a finanziarlo ancora per diversi anni (i
loro consumi sono ridotti, perciò danno ai figli le
risorse in più). Tradizionalmente invece questa autonomia economica era irrealizzabile; anzi i genitori vedevano nei figli la loro assicurazione economica per la vecchiaia.
7. La punizione degli eretici è tremenda: essi conoscono il futuro ma non il presente. Per il presente
vengono informati dalle anime che arrivano. Dopo
il giudizio universale essi quindi non saranno più
informati sul futuro. Non ci sarà neanche futuro. Ed
essi non sapranno niente del presente, né del passato: saranno senza memoria. Poiché l’uomo è memoria del passato, vita nel presente e speranza del futuro, essi avranno una memoria completamente vuota, senza futuro e senza passato. Vivranno la seconda vita soffrendo come vegetali, in un eterno presente, infinitamente vuoto, riempito soltanto dalle
loro sofferenze. Dante non dice tutto questo. Non
dice niente. Egli mette alla prova il lettore. E spetta
al lettore capire tutte queste cose. Se il lettore non
capisce, non si sente drammaticamente coinvolto
nella punizione degli eretici, è un lettore che non ha
superato la prova. E nella Divina commedia anche
per il lettore ci sono infinite prove. L’itinerarium
mentis verso la poesia e verso la salvezza è lungo e 
Divina commedia. Inferno, a cura di P. Genesini 42
difficile. E il lettore non vi si può sottrarre, neanche
se vuole. Nessuno è privilegiato. Ognuno deve sudare la sua fatica e conquistarsi il suo posto sulla terra
come nei cieli. Come nell’inferno. Chi non s’impegna, chi demorde, fa la fine degli ignavi (If III,
31-69), che non meritano nemmeno la pena
dell’inferno. Essi in vita sono stati nulla e in morte
nutrono vermi ripugnanti. Il poeta ripropone in un
altro contesto la tesi stilnovistica che la nobiltà non
è nobiltà di sangue che si eredita; è nobiltà di spirito, che si conquista con le proprie fatiche e con il
proprio e personale impegno. La poesia si trasforma
in ideale di vita.
7.1. Curiosamente neanche gli angeli hanno memoria, ma per un motivo semplicissimo: non hanno bisogno di avere memoria perché vedono tutto in Dio,
e Dio è fuori del tempo e dello spazio, non conosce
né passato né futuro (Pd XXIX, 70-85).
8. Il canto diventa ancora più drammatico e coinvolgente se il lettore sa, come deve sapere, che Farinata e Cavalcanti sono legati da un vincolo di parentela – sono cognati –, ma il primo pensa unicamente
alla politica, il secondo unicamente alla famiglia.
Ma l’uomo vive e di politica e di famiglia, poiché la
famiglia è la cellula più semplice della società. È
come se il poeta tagliasse in due il lettore, per fargli
sentire più intensamente il momento della politica e
il momento della famiglia. Da una parte lo fa identificare con un uomo che è totalmente politico (anche se ha una famiglia e dei figli), dall’altra con un
uomo totalmente padre (anche se è coinvolto nella
politica del suo tempo). Il lettore si trova incastrato
e spiazzato, poiché sente con maggiore intensità il
fatto di essere coinvolto nei destini della sua città (e
della gestione della sua città) e nella sua vita tranquilla dentro la famiglia e i suoi affetti. Dante è
proiettato sul lettore, anche se non sembra. E lo
sconvolge in modo palese come in modo subdolo,
manipolando i valori che il lettore ha nel suo animo.
Lo fa costantemente. Con il maestro Brunetto Latini
(If XV), con il papa Bonifacio VIII (If XIX), con Ulisse (If XXVI), con il conte Ugolino della Gherardesca (If XXXIII). Ma anche con tutti gli altri personaggi dell’inferno. E poi nelle altre due cantiche.
9. If X rimanda ad un altro canto politico: If VI. Qui
Ciacco preannuncia la sorte di coloro che fecero
grande Firenze: essi sono nei gironi più profondi
dell’inferno, perché hanno commesso peccati più
grandi del suo. In questo modo Dante suscita interesse e curiosità nel lettore e lo costringe ad interessarsi
della sorte dei grandi fiorentini. È il principio
dell’anticipazione o della ripresa di cose già dette. Il
poeta però ottiene anche un altro risultato: i grandi
fiorentini diventano ancora più grandi, perché sono
in gironi più profondi dell’inferno (i grandi personaggi quindi possono commettere soltanto grandi
peccati o, viceversa, grandi azioni). Il lettore perciò
prova il sentimento di attesa: vuole vedere chi sono
costoro, che peccato hanno commesso, come il poeta
li presenta e dove li punisce. Così continua a leggere.
9.1. Anche in questo caso, come in moltissimi altri
casi, da Francesca a Ciacco, il poeta dà un giudizio
religioso estremamente negativo (la condanna
all’inferno) e un giudizio politico (o di altro tipo)
estremamente positivo. Insomma usa giudizi eccessivi, estremi, per far sì che il lettore sia coinvolto
con più intensità e con più drammaticità. E perciò
senta più intensamente i problemi – politici, sociali,
scientifici, religiosi, personali – in questione. Dante
conosce la parola sintetica e capace di colpire, conosce l’ars dictaminis e l’arte di comunicare.
10. Il peccato di eresia di Farinata e di Cavalcanti e
quello di empietà di Capanèo sono gli unici due
peccati religiosi dell’inferno. Tutti gli altri, di derivazione aristotelica, sono peccati sociali. Tuttavia
si possono far rientrare facilmente tra i peccati sociali: non può rispettare le istituzioni politiche e le
leggi chi non rispetta nemmeno la divinità. Per il
poeta quindi il cielo è il fine della nostra vita; ma,
poiché dobbiamo vivere sulla terra, è opportuno che
ci siano leggi umane e divine e che queste leggi
siano rispettate. In Pg XVI, 97 (il canto cinquantesimo dell’opera, quindi il canto di passaggio tra i
primi cinquanta e i secondi cinquanta canti), egli si
lamenta attraverso le parole di Marco Lombardo
che le leggi ci sono, ma che nessuno le fa rispettare.
In Pd XVII, 106-142, attraverso le parole del trisavolo Cacciaguida dice esplicitamente che la sua
missione, dopo quella di Enea e di Paolo, è quella
di riportare gli uomini sulla via del bene. Gli uomini che vivono sulla terra.
11. Farinata «s’ergea col petto e con la fronte
Com’avesse l’inferno in gran dispitto» (vv. 35-36).
Invece Capanèo «non par che curi Lo ‘ncendio e
giace dispettoso e torto, Sì che la pioggia [di fuoco]
non par che ‘l maturi» (If XIV, 46-48). Farinata è
un eretico, tutto preso dalla sua tensione politica
per Firenze. Il peccato che lo ha portato all’inferno
è di secondaria importanza. Capanèo invece è un
bestemmiatore, che non è ancora riuscito a dimenticare la sconfitta che la divinità gli ha inflitto. Farinata ha l’inferno in gran disprezzo. Capanèo invece
ostenta una ribellione tutta esteriore e sterile: non
ne ha ancora capito l’inutilità. Virgilio, la voce della ragione, interviene e lo rimprovera aspramente.
Farinata è un magnanimo, ancora tutto preso dalla
sua vita politica. Capanèo invece si dimostra vanesio e vanitoso: ostenta la sua sfida e la bestemmia
alla divinità, quando si accorge che il poeta lo sta
osservando.
12. Dante riesce a far muovere tre personaggi contemporaneamente (Dante, Farinata, Cavalcante),
cosa che non gli era riuscita in If V, quando incontra Francesca, che parla, e Paolo, che tace. In If XIII
riesce a muovere sei personaggi (Dante, Virgilio,
Pier delle Vigne ed altri tre dannati). In If XXX un
numero molto maggiore. Questa è una delle tante
forme che acquista il principio della varietà.
13. Dante fa un augurio a Farinata (che la sua discendenza possa un giorno riposare!). Fa un augurio
anche a Guido da Montefeltro (che il suo nome possa durare lungamente nel mondo!) (If XXVII, 57).
Ma il contesto è diverso, perciò il significato è diverso. Nel caso di Farinata l’augurio esprime rispetto verso l’avversario politico. Nel caso di Guido e-
Divina commedia. Inferno, a cura di P. Genesini 43
sprime un violento sarcasmo (per il poeta Guido è
uno dei tanti colpevoli dei conflitti che insanguinano
la penisola) e contiene una subdola trappola (Guido
non vuole rivelare il suo nome e la sua storia – si è
fatto ingannare dal papa Bonifacio VIII ed ha perso
l’anima –, che lo riempiono ancora di vergogna e lo
bruciano; ma poi lo fa, ritenendo erroneamente che
Dante sia morto e perciò non ritorni nel mondo dei
vivi).
13.1 Farinata alza il tono del discorso usando due
termini in modo improprio e in modo allegorico: «E
[…] dimmi perché quel popolo è sì empio Incontr’a’ miei in ciascuna sua legge?» (vv. 82-84).
Dante è all’altezza della situazione e risponde a tono: «Lo strazio e ‘l grande scempio Che fece l’Arbia
colorata in rosso, Tal orazion fa far nel nostro
tempio» (vv. 85-87). L’eretico ricorre al linguaggio
religioso – ciò è anche paradossale – per sottolineare
la gravità del comportamento dei fiorentini (Il termine legge ha significato sia religioso sia civile).
Dante risponde sullo stesso piano: «La sanguinosa
sconfitta subita a Montaperti ha spinto i fiorentini a
emanare tali decreti contro la famiglia degli Uberti
nella sala comunale dove si prendono le decisioni
politiche». Il linguaggio improprio è spesso più efficace del linguaggio appropriato, per lo più semplicemente descrittivo. Il costo della maggiore efficacia è però l’approssimazione e una maggiore difficoltà di comprensione. Molti critici non riuscivano a
capire perché un eretico usasse contraddittoriamente
una terminologia religiosa. Non avevano sufficiente
pratica del linguaggio e delle sue possibilità.
14. Gli eretici sono puniti negli avelli infuocati, in
analogia con la pena che subivano da vivi: erano
condannati al rogo. La lotta contro gli eretici e la
durezza della loro condanna (basti pensare alla crociata del 1215 che fece strage degli albigesi) va inserita nei valori e nelle esigenze del tempo: soltanto
la compattezza e l’identità delle idee e dei valori
era il collante sociale che serviva per affrontare con
successo i problemi quotidiani della sopravvivenza.
15. Gli eretici e i bestemmiatori, If X e XIIV rispettivamente, sono i due unici peccati religiosi della
Divina commedia. È facile però farli rientrare tra i
peccati sociali: non può essere buon cittadino chi
nega (o bestemmia) Dio, il creatore dell’universo,
l’autorità suprema, il fondamento di ogni potere. Gli
eretici poi minacciavano l’unità religiosa della società. La conseguenza inevitabile è che la Chiesa li
perseguita. Il poeta concorda e in Pd IX, 82-102, elogia il vescovo Folchetto da Marsiglia, che guida
con feroce determinazione la crociata contro gli albigesi e li stermina (1215).
16. «[…] s’i’ fui, dianzi, a la risposta muto, Fate i
saper che ‘l fei perché pensava Già ne l’error che
m’avete soluto» (vv. 112-114). Dante è attento ai
comportamenti della vita quotidiana: si sta parlando,
quando un pensiero improvviso ci distoglie dal discorso che stavamo facendo e prende tutta la nostra
attenzione. Queste citazioni di vita quotidiana, numerossissime nel poema, permetteono al lettore di
sentirsi vicino a Dante e di immedesimarsi nei suoi
pensieri e nelle sue azioni. D’altra parte lo scrittore
propone e usa questi comportamenti di vita quotidiana per mettere a suo agio il lettore e per coinvolgerlo senza che questi se ne accorga e si irriti.
Così il lettore fa questo ragionamento, logicamente
scorrretto, ma psicologicametne efficace: «Se
anch’io ho gli atteggiamenti ed i pensieri di Dante
nella mia vita quotidiana, vuol dire che anch’io
posso fare il viaggio nell’al di là che ha fatto lui».
La struttura del canto è semplice: 1) Dante esprime il desiderio di vedere gli eretici; 2) Farinata degli Uberti si alza dal sepolcro e inizia a parlare con
il poeta delle vicende politiche fiorentine; 3) Cavalcante de’ Cavalcanti interrompe il dialogo per
chiedere notizie del figlio; l’indugio di Dante gli fa
pensare che sia morto; così si lascia cadere giù; 4)
Farinata riprende il dialogo senza batter ciglio, gli
preannuncia l’esilio e gli chiarisce il dubbio (i dannati conoscono il futuro, ma non il presente); poi 5)
il poeta chiede chi sono i suoi compagni di pena e il
dannato risponde; 6) i due poeti riprendono il viaggio; 7) Virgilio consiglia a Dante di tenere a mente
le parole di Farinata.
Divina commedia. Inferno, a cura di P. Genesini 44
Canto XI
In su l’estremità d’un’alta ripa
che facevan gran pietre rotte in cerchio
venimmo sopra più crudele stipa;
1
e quivi, per l’orribile soperchio
del puzzo che ‘l profondo abisso gitta,
ci raccostammo, in dietro, ad un coperchio
4
d’un grand’avello, ov’io vidi una scritta
che dicea: “Anastasio papa guardo,
lo qual trasse Fotin de la via dritta”.
7
“Lo nostro scender conviene esser tardo,
sì che s’ausi un poco in prima il senso
al tristo fiato; e poi no i fia riguardo”.
10
Così ‘l maestro; e io “Alcun compenso”,
dissi lui, “trova che ‘l tempo non passi
perduto”. Ed elli: “Vedi ch’a ciò penso”.
13
“Figliuol mio, dentro da cotesti sassi”,
cominciò poi a dir, “son tre cerchietti
di grado in grado, come que’ che lassi.
16
Tutti son pien di spirti maladetti;
ma perché poi ti basti pur la vista,
intendi come e perché son costretti.
19
D’ogne malizia, ch’odio in cielo acquista,
ingiuria è ‘l fine, ed ogne fin cotale
o con forza o con frode altrui contrista.
22
Ma perché frode è de l’uom proprio male,
più spiace a Dio; e però stan di sotto
li frodolenti, e più dolor li assale.
25
Di violenti il primo cerchio è tutto;
ma perché si fa forza a tre persone,
in tre gironi è distinto e costrutto.
28
A Dio, a sé, al prossimo si pòne
far forza, dico in loro e in lor cose,
come udirai con aperta ragione.
31
Morte per forza e ferute dogliose
nel prossimo si danno, e nel suo avere
ruine, incendi e tollette dannose;
34
onde omicide e ciascun che mal fiere,
guastatori e predon, tutti tormenta
lo giron primo per diverse schiere.
37
Puote omo avere in sé man violenta
e ne’ suoi beni; e però nel secondo
giron convien che sanza pro si penta
40
qualunque priva sé del vostro mondo,
biscazza e fonde la sua facultade,
e piange là dov’esser de’ giocondo.
43
Puossi far forza nella deitade,
col cor negando e bestemmiando quella,
e spregiando natura e sua bontade;
46
e però lo minor giron suggella
del segno suo e Soddoma e Caorsa
e chi, spregiando Dio col cor, favella.
49
La frode, ond’ogne coscienza è morsa,
può l’omo usare in colui che ‘n lui fida
e in quel che fidanza non imborsa.
52
Questo modo di retro par ch’incida
pur lo vinco d’amor che fa natura;
onde nel cerchio secondo s’annida
55
ipocresia, lusinghe e chi affattura,
falsità, ladroneccio e simonia,
ruffian, baratti e simile lordura.
58
1. Sull’estremità di un’alta ripa, formata da grandi
pietre rotte disposte in cerchio, venimmo sopra una
folla [di anime punita in modo] più crudele. 4. E
qui, per l’orribile eccesso del puzzo che il profondo
abisso getta, ci accostammo, [tornando] indietro, al
coperchio 7. d’una grande tomba, dove io vidi una
scritta che diceva: «Custodisco papa Anastasio, che
Fotino allontanò dalla retta via». 10. «Conviene
che la nostra discesa sia lenta, così il senso
[dell’olfatto] si abitua un po’ alla volta a questo intenso fetore. Poi non vi faremo più caso.» 13. Così
il maestro. Ed io a lui: «Trova qualcosa di utile»
dissi, «per non lasciar passare il tempo invano». Ed
egli: «Vedi che ci sto pensando». 16. «O figliolo
mio, [racchiusi] dentro a codesti sassi» cominciò
poi a dire, «ci sono tre cerchi [più piccoli] via via
che si discende, come quelli che hai lasciato. 19.
Tutti sono pieni di spiriti maledetti. Ma, affinché
poi ti basti solamente vederli, intendi come e perché sono messi insieme. 22. Il fine di ogni malizia,
che acquista odio in cielo, è l’ingiuria; ed ogni fine
di questo tipo contrista il prossimo o con la forza o
con la frode. 25. Ma la frode, poiché è il male proprio dell’uomo, più dispiace a Dio, perciò i fraudolenti stanno di sotto e sono puniti con un dolore
maggiore. 28. Il primo cerchio è tutto dei violenti;
ma, poiché si fa violenza a tre [tipi diversi di] persone, esso è diviso e strutturato in tre gironi. 31. Si
può fare violenza a Dio, a sé e al prossimo; la si
può fare [direttamente] contro di loro o [indirettamente] contro le loro cose, come udirai chiaramente
dalla mia spiegazione. 34. Al prossimo si dà la morte con la violenza e s’infliggono ferite dolorose, e
ai suoi beni si causano rovine, incendi e rapine dannose; 37. perciò omicidi e feritori senza motivo,
guastatori e predoni, il primo girone tormenta tutti
costoro, che sono divisi in diverse schiere. 40. Un
uomo può avere la mano violenta verso di sé (=i
suicidi) e verso i suoi beni (=gli scialacquatori);
perciò nel secondo girone conviene che senza alcun
vantaggio si penta 43. chi priva di se stesso il vostro
mondo, chi gioca nelle bische e chi sperpera le sue
ricchezze, e, caduto in povertà, piange là [sulla terra] dove doveva essere felice. 46. Si può fare violenza verso Dio, rinnegandolo con il cuore e bestemmiandolo, e disprezzando la Natura e i beni
che ci offre; 49. perciò il girone più piccolo segna
con il suo marchioi sodomiti, gli usurai e i bestemmiatpri, che disprezzando Dio nel loro cuore. 52.
L’uomo può usare la frode, che puòcorrompere ogni
coscienza, contro chi si fida di lui e contro chi non
si fida. 55. Quest’ultimo modo pare che infranga
soltanto il vincolo dell’amore (=amicizia, simpatia
e solidarietà) che la Natura fa [sorgere tra gli uomini]; perciò nel cerchio secondo sono puniti 58. gli
ipocriti, chi usa le lusinghe (=i seduttori e gli adulatori) e chi fa magia o stregoneria (=i maghi e gli indovini), i falsari, i ladri e i simoniaci, i ruffiani, i
barattieri e simile lordura. 
Divina commedia. Inferno, a cura di P. Genesini 45
Per l’altro modo quell’amor s’oblia
che fa natura, e quel ch’è poi aggiunto,
di che la fede spezial si cria;
61
onde nel cerchio minore, ov’è ‘l punto
de l’universo in su che Dite siede,
qualunque trade in etterno è consunto”.
64
E io: “Maestro, assai chiara procede
la tua ragione, e assai ben distingue
questo baràtro e ‘l popol ch’e’ possiede.
67
Ma dimmi: quei de la palude pingue,
che mena il vento, e che batte la pioggia,
e che s’incontran con sì aspre lingue,
70
perché non dentro da la città roggia
sono ei puniti, se Dio li ha in ira?
e se non li ha, perché sono a tal foggia?”.
73
Ed elli a me “Perché tanto delira”,
disse “lo ‘ngegno tuo da quel che sòle?
o ver la mente dove altrove mira?
76
Non ti rimembra di quelle parole
con le quai la tua Etica pertratta
le tre disposizion che ‘l ciel non vole,
79
incontenenza, malizia e la matta
bestialitade? e come incontenenza
men Dio offende e men biasimo accatta?
82
Se tu riguardi ben questa sentenza,
e rechiti a la mente chi son quelli
che sù di fuor sostegnon penitenza,
85
tu vedrai ben perché da questi felli
sien dipartiti, e perché men crucciata
la divina vendetta li martelli”.
88
“O sol che sani ogni vista turbata,
tu mi contenti sì quando tu solvi,
che, non men che saver, dubbiar m’aggrata.
91
Ancora in dietro un poco ti rivolvi”,
diss’io, “là dove di’ ch’usura offende
la divina bontade, e ‘l groppo solvi”.
94
“Filosofia”, mi disse, “a chi la ‘ntende,
nota, non pure in una sola parte,
come natura lo suo corso prende
97
dal divino ‘ntelletto e da sua arte;
e se tu ben la tua Fisica note,
tu troverai, non dopo molte carte,
100
che l’arte vostra quella, quanto pote,
segue, come ‘l maestro fa ‘l discente;
sì che vostr’arte a Dio quasi è nepote.
103
Da queste due, se tu ti rechi a mente
lo Genesì dal principio, convene
prender sua vita e avanzar la gente;
106
e perché l’usuriere altra via tene,
per sé natura e per la sua seguace
dispregia, poi ch’in altro pon la spene.
109
Ma seguimi oramai, che ‘l gir mi piace;
ché i Pesci guizzan su per l’orizzonta,
e ‘l Carro tutto sovra ‘l Coro giace,
112
e ‘l balzo via là oltra si dismonta”. 115
61. Con l’altro modo si dimentica quell’amore che
la Natura fa [sorgere] e quello che poi si aggiunge
[con la vita comune], per il quale si crea una reciproca confidenza [tra gli uomini]; 64. perciò nel
cerchio minore, dove è il punto dell’universo in cui
siede Lucifero, è punito in eterno chi tradisce.» 67.
Ed io: «O maestro, la tua spiegazione è molto chiara e distingue molto bene questo baratro e il popolo
che esso accoglie. 70. Ma dimmi: quelli della palude fangosa dello Stige (=gli iracondi), quelli trascinati dalla bufera (=i lussuriosi), quelli che sono battuti dalla pioggia (=i golosi), e quelli che s’incontrano [e s’insultano] con parole offensive (=gli avari
e i prodighi), 73. perché non sono puniti dentro la
città infuocata di Dite, se Dio è adirato con loro? E,
se non è adirato, perché sono castigati in quel modo?». 76. Ed egli a me: «Perché il tuo ingegno sragiona tanto» disse, « ben diversamente da quel che
di solito fa? Oppure la tua mente mira altrove, [a
qualche dottrina eretica]? 79. Non ti ricordi di quelle parole con le quali l’Etica [di Aristotele che hai
fatto] tua tratta compiutamente le tre disposizioni
che il cielo non vuole, 82. cioè incontinenza, malizia e matta bestialità? E come l’incontinenza offende meno Dio e quindi è punita in modo meno duro?
85. Se tu riguardi bene quest’affermazione e ti rechi
alla mente chi sono quelli che sopra, fuori [della
città di Dite], sostengono la penitenza, 88. tu vedrai
bene perché siano divisi da questi malvagi (=gli
eretici) e perché la divina giustizia li punisca meno
gravemente». 91. «O sole, che risani ogni vista turbata, tu, quando risolvi i miei dubbi, mi accontenti
a tal punto che mi rendi gradito il dubbio non meno
che il sapere. 94. Vòltati ancora un po’ indietro» io
dissi, «là dove dici che l’usura offende la bontà divina, e risolvimi questo nodo». 97. «La filosofia [di
Aristotele]» mi disse, «a chi la intende bene, spiega
chiaramente, e non in un solo passo, come la Natura
prende il suo corso 100. dal divino intelletto e dalla sua arte. E, se tu leggi bene la Fisica [di Aristotele che hai fatto] tua, tu troverai, dopo non molte
pagine, 103. che la vostra arte, quanto può, segue
quella [di Dio], come il discepolo fa con il maestro.
In tal modo la vostra arte è quasi nipote di Dio.
106. Da queste due, se tu ricordi gli inizi della Genesi, conviene che la gente ricavi il sostentamento e
progredisca. 109. L’usuraio, che tiene un’altra via,
disprezza la Natura in quanto tale e l’arte, sua seguace, poiché ripone la sua speranza nel lavoro altrui. 112. Ma ora sèguimi, perché desidero proseguire. I Pesci guizzano su per l’orizzonte, e l’Orsa
maggiore giace tutta sopra il vento di maestrale,
115. e si discende questa balza andando più oltre».
I personaggi
Il papa Anastasio II (496-498) tenta di riavvicinare
a Roma la Chiesa d’Oriente, che si era allontanata
nel 484 con l’eresia monofisita di Acacio, secondo
cui Gesù Cristo aveva una sola natura, quella divina.
Ed invita a Roma Fotino, un seguace di Acacio.
Per la sua indulgenza verso l’eresia, è accusato di
aver fatto propria la tesi eretica.
Sodoma e Gomorra sono due città della Palestina,
di cui parla la Bibbia, famose per la vita immorale
dei loro abitanti, dediti alla omosessualità, tanto
che sodomita diventa sinonimo di omosessuale. Furono punite da Dio con una pioggia di fuoco e zolfo 
Divina commedia. Inferno, a cura di P. Genesini 46
(Gn 18, 20 e 19, 24-25). Il vizio però non fu estirpato.
Caorso, da Cahors, una città francese della regione
del Quercy. Nel Medio Evo gli abitanti praticavano
alti tassi di sconto, tanto che caorsino divenne sinonimo di usuraio.
Aristotele di Stagira (384-322 a.C.) è il maggiore
filosofo e scienziato del mondo antico. Organizza la
sua scuola, il Liceo, in modo tale che i suoi collaboratori ricoprano tutti gli ambiti del sapere. Scrive
moltissime opere: sulla logica, l’Organon; sulla fisica o filosofia della natura, la Fisica, il Cielo, la Meteorologia, la Generazione degli animali; i 14 libri
della Metafisica; sull’etica, la politica e la retorica,
l’Etica a Nicomaco, l’Etica a Eudemo, la Politica,
la Costituzione degli ateniesi. Le varie discipline
sono tra loro correlate e interdipendenti, poiché la
realtà è tale. L’opera di Aristotele pervade la filosofia, la teologia, la logica, la fisica e l’astronomia
europee grazie ai commenti di Averroè (1126-
1198), uno scienziato arabo di Cordova, tradotti in
latino, e soprattutto grazie alla fusione con il pensiero cristiano, basato sulla rivelazione, che riesce a
farne Tommaso d’Aquino (1225-1274). Tale sintesi
diventa la filosofia e la teologia ufficiale della Chiesa.
Nel Genesi Dio crea l’uomo e poi la donna e li pone nel paradiso terrestre, affinché lo lavorassero e lo
custodissero (Gn 2, 15); quando li caccia, li condanna a lavorare con il sudore della fronte (Gn 3, 19).
Commento
1. Mentre l’olfatto di Dante si abitua al fetore della
bolgia, Virgilio spiega l’ordinamento dell’inferno
nei tre cerchi sottostanti. Così si evita anche di perdere tempo. Tre ne erano già stati percorsi. La stessa
situazione si presenta quando Virgilio spiega l’ordinamento del purgatorio (Pg XVII, 82-139). L’ordinamento del paradiso è esposto in Pd IV, 28-41.
2. La malizia è termine tecnico: mala actio, cioè la
mala azione, l’azione cattiva o malvagia, l’azione
rivolta verso il male, compiuta con intenzioni maligne. L’ingiuria (o ingiustizia) è l’iniuria, cioè il
non ius, la violazione del diritto e della legge in cui
il diritto si attua. Il pensiero medioevale ha una sensibilità eccezionale verso le distinzioni e le catalogazioni. Gli ordinamenti delle tre cantiche mostrano
quanto Dante condivida questa mentalità classificatoria.
3. In questo canto Dante riconosce il debito che ha
verso le teorie di Aristotele. Tale debito era emerso
fin da quando il poeta chiede a Virgilio se i dannati
soffriranno di più, di meno o altrettanto dopo il giudizio universale (If VI, 100-111). E Virgilio lo rimanda al pensatore greco: più un essere è perfetto,
più sente il bene e il dolore. Dopo il giudizio universale i dannati avranno anche il corpo, quindi saranno
più perfetti, perciò soffrirono di più.
4. L’ordinamento dell’inferno e di conseguenza anche del purgarono risentono radicalmente delle posizioni etiche di Aristotele, rilette attraverso Tommaso d’Aquino. Le eccezioni sono unicamente gli eretici e i bestemmiatori. Esse si possono considerare o
di poco conto o fare rientrare senza difficoltà, come
ulteriore contributo, nella prospettiva aristotelica:
non può rispettare le istituzioni politiche e le leggi
chi non rispetta nemmeno la divinità. In Aristotele
il cittadino non poteva prendersela né bestemmiare
la divinità, perché questa era ai bordi estremi del
mondo, non si occupava del mondo, immersa
com’era nel pensiero di se stessa. Nella realtà dominava il caso o la fortuna. Nella visione cristiana
invece Dio crea il mondo, lo fa sovrintendere dalla
Provvidenza, perciò può facilmente essere considerato responsabile del male o dei disguidi della vita
quotidiana in quanto non li impedisce. Dante confuta questa tesi in Pd XVII, 37-42. Di qui un duplice
peccato: l’atteggiamento di empietà verso di Lui; e
la bestemmia contro di Lui.
5. Le teorie di Aristotele hanno un impatto straordinario sul pensiero medioevale, affamato di libri e di
sapere. I motivi sono questi: esso è sistematico, si
estende a tutti i campi del sapere e li coordina in un
unico grande sistema. L’universo è visto come un
grande organismo, che può essere conosciuto soltanto elaborando un sistema teorico capace d’individuarne l’unità (la filosofia con l’idea di essere) e
studiarne le varie parti (le varie scienze con la conoscenza empirica). Tra la fisica (o filosofia naturale o filosofia seconda) e la filosofia prima (o metafisica, cioè riflessione che si fa dopo la fisica)
s’interponeva il mondo umano dell’etica e della politica. Questa triplice distinzione del sapere, che
risulta uno e trino, si trova peraltro anche nelle altre
correnti del pensiero greco, dai cinici agli epicurei
agli stoici, anche se poi nei contenuti le differenze
potevano essere significative. L’universo era un
grande organismo, in cui l’uomo era inserito; la città era un altro, più piccolo, organismo, in cui
l’uomo era inserito e dentro il quale realizzava le
condizioni che gli permettevano di vivere. Aristotele più di altri pensatori dà importanza alla vita teoretica (Dio è pensiero di pensiero). Ma la tendenza
del pensiero greco non è questa, bensì quella che dà
priorità alla vita attiva, all’etica: la filosofia è amore della sapienza, cioè di un sapere che serve a vivere, che permetta di capire che cosa l’uomo deve
fare e perché, come conosce, com’è l’ambiente naturale e sociale e come s’inserisce in esso.
5.1 Il Medio Evo fa propria questa seconda visione,
e non poteva fare diversamente, poiché il cristianesimo era nato non come filosofia speculativa, ma
come proposta pratica di vita. La disarticolazione di
questa visione unitaria del mondo e del sapere avviene a partire dal Cinquecento: in politica N. Machiavelli (1469-1527) propone l’autonomia della
scienza politica rispetto all’etica ed afferma il primato della politica sull’etica; in astronomia N. Copernico (1473-1543) propone la teoria eliocentrica
e in fisica G. Galilei (1564-1642) il matematismo.
6. L’impatto di Aristotele e, più in generale, della
filosofia greca, unito al carattere di filosofia pratica
del Cristianesimo, spingono Dante ad una valutazione strettamente sociale e profondamente organica dei peccati. Il mondo è un sistema ordinato, cioè
organico; il sapere è ugualmente un sistema ordina-
Divina commedia. Inferno, a cura di P. Genesini 47
to; la politica e l’etica sono ancora sistemi ordinati,
capaci di classificare minuziosamente le azioni umane. Il sistema della conoscenza etica si trasforma
poi nella tripartizione generale dell’inferno dantesco (incontinenza, malizia e matta bestialità) e nella
successiva distribuzione dei dannanti nei vari cerchi
(I-VII, VIII, IX). A loro volta i cerchi VI-VII sono
ulteriormente suddivisi in tre gironi, il cerchio VIII
in nove bolge, il cerchio IX in quattro zone.
7. Il fatto che l’universo sia organico e che perciò la
conoscenza debba essere sistematica, per cogliere
adeguatamente il carattere organico della realtà, ha
una conseguenza di radicale importanza: un elemento dell’universo non esiste e non vive mai a sé stante, è sempre collegato a tutti gli altri. Lo stesso vale
per la conoscenza. In altre parole un elemento
nell’universo come un elemento della conoscenza
acquista il suo preciso significato soltanto se è inserito nel contesto in cui si trova: è il contesto che gli
dà significato. Insomma il peccato di lussuria, di sodomia, di baratteria, di frode ecc. non va valutato in
sé, va valutato nel contesto della società, in relazione alla società in cui è commesso. Valutarlo nel
suo piccolo non è possibile, perché esso perderebbe
qualsiasi significato. Non è possibile perché manca
il punto di riferimento, il metro di misura, la scala di
valori. Il pensiero laico moderno non si è mai posto
seriamente i problemi dell’etica, né tanto meno ha
elaborato un’articolata scala di valori e di valutazione, quale si riscontra nella Chiesa e nella Divina
commedia.
7.1. A più riprese il poeta inserisce un elemento nel
suo contesto. I canti più significativi sono forse Pd I,
dove egli parla dell’ordine dell’universo, e soprattutto Pd II, dove spiega le macchie lunari facendo
intervenire gli influssi celesti e la materia amorfa.
8. Questo pensiero organico accompagna costantemente il lettore di Dante. Anche la poesia è pensiero
organico, visione organica della realtà e dell’arte. E
tutta la Divina commedia è un’enorme ragnatela,
che si propone di catturare tutti gli aspetti della realtà. Gli esempi sono facili: Francesca da Polenta (If
V), colpevole di lussuria, il primo peccato che
s’incontra all’inferno, è valutata da un sistema coordinato costituito da ben tre punti di vista: dal punto
di vista religioso, dal punto di vista politico, dal
punto di vista personale del poeta. E si prende due
condanne e una mezza assoluzione. Il cittadino vive
in ambiti sempre più estesi di realtà, che sono indicati in successione e fatti oggetto di analisi (If VI,
Pg VI, Pd VI): dalla cellula all’organismo, all’insieme di organismi. Ma i tre canti non sono sufficienti: si allargano ad altri canti politici (ad esempio
a Pg XVI) e poi a canti che trattano l’altra grande
istituzione universale, la Chiesa (If XIX ecc.). La
complessità della realtà può essere rispettata e colta
soltanto adottando tre punti di vista e raccogliendoli
poi in un unico sistema di valutazione (Francesca e
Paolo); oppure esaminandone la complessità a livelli
diversi e collegandola ad altri ambiti (Firenze, Italia, Impero; Impero e Chiesa). Le due massime istituzioni poi rimandano ai personaggi che le guidano...
9. Nei versi finali Dante prende posizione contro
l’usura. Il suo ragionamento parte dal Genesi (3,
16-19) dove Dio caccia Adamo ed Eva dal paradiso
terrestre, dicendo che si guadagneranno il pane con
il sudore della fronte, cioè con il lavoro o con
l’arte. L’uomo perciò deve trarre i mezzi per vivere
dalla natura e dall’arte. L’usuraio non si sottomette
al precetto divino, poiché li trae dal denaro, che dà
in prestito per riceverlo indietro aumentato dell’interesse. Egli quindi non lavora e perciò offende sia
la natura sia l’arte. Qui il poeta si schiera paradossalmente con gli odiati mercanti, che lavoravano e
producevano ricchezza che si distribuiva in tutte le
classi sociali. Peraltro la posizione della nobiltà
verso il lavoro, in particolare il lavoro manuale, è
ben diversa: chi lavora compie un’attività degradante ed ha unicamente il compito di mantenere la
stessa nobiltà, che svolge il compito ben più meritevole ed elevato di governo e di difesa della società.
La polemica contro la ricchezza e il denaro è un filo conduttore della Divina commedia. Il motivo
emerge in modo particolare in Pd XVI: essi provocano conflitti e rapide trasformazioni sociali, che
emarginano le classi tradizionali, sconvolgono le
città e si fanno sentire negativamente anche all’interno della famiglia, poiché il marito abbandona la
moglie per girare l’Europa a fare il mercante (o il
cambiavalute o l’usuraio). Cinquant’anni prima
Tommaso d’Aquino proponeva una società stabile e
statica. Ben diversa era l’opinione di tutti coloro
che dai commerci ottenevano lauti guadagni e potevano cambiare classe sociale. A metà Trecento
Boccaccio mostra un’altra nobiltà che non si è arroccata sui valori tradizionali ma usa mezzi leciti e
illeciti per accumulare denaro: Musciatto Franzesi,
chiamato in Italia dal papa Bonifacio VIII, invia in
Borgogna ser Ciappelletto, un personaggio di malaffare (è notaio e fa atti falsi, è assassino, omosessuale, goloso, bestemmiatore e miscredente), per recuperare dei crediti (Decameron, I, 1). Costui si fa
ospitare per affinità elettive da due usurai... Qui si
ammala e rischia di essere sepolto come un cane in
terra sconsacrata. Ma con una falsa confessione a un
santo frate riesce a farsi seppellire in convento, a
farsi venerare dalla popolazione. E inizia a fare miracoli!
9.1. L’usura è condannata sia da Dante sia dalla
Chiesa sia dalla cultura medioevale. Da qui deriva
l’odio verso gli ebrei, che praticavano da sempre il
prestito ad interesse. Essa si presenta quando chi
presta riceve in cambio un interesse, non importa se
alto o basso. Peraltro la richiesta di denaro era troppo elevata perché i divieti reggessero. Così si cercano forme alternative che nascondessero l’interesse percepito. Nel Medio Evo si diffondono i contratti in cui una delle parte mete il capitale per finanziare l’impresa, l’altra mette a rischio la sua vita. Poi, se tutto andava bene, si dividevano i profitti.
9.2. Il denaro affascina anche la Chiesa, che nella
sua vita terrena ha bisogno di denaro per le sue attività religiose e sociali, e il poeta si scaglia più volte
contro gli ecclesiastici: If XIX (i papi simoniaci so-
Divina commedia. Inferno, a cura di P. Genesini 48
no messi all’inferno), Pd IX, 127-142 (il papa e i
cardinali pensano al denaro e non al Vangelo), Pd
XI, 1-12 (gli uomini vanno dietro a cose vane, mentre il poeta sta salendo al cielo).
10. Il problema dell’usura o, se si vogliono usare
termini più morbidi, degli interessi per il prestito di
denaro, è un problema che coinvolge intimamente e
dilania Dante e il pensiero medioevale. È giusto o
non è giusto che chi presta non lavori, approfitti dello stato di difficoltà di un altro individuo? Per dirimere la questione si cercavano chiarimenti nella
Bibbia. La risposta, stando al Genesi, è inevitabilmente negativa. Più precisamente, la risposta è ad
oltranza negativa e non ammette eccezioni di sorta.
Ammettere eccezioni significa negare la legge.
10.1. A prima vista la risposta sembra dare importanza alla giustificazione desunta dal Genesi e quindi a una motivazione religiosa e ultraterrena. Perciò la risposta medioevale assume questa formulazione e questa conclusione agli occhi degli storici e
delle epoche successive: i medioevali ritengono
l’usura un peccato, perché essi sottomettono l’economia alla morale. La deduzione dei moderni è infondata, ma è anche molto strana, poiché implica
che, almeno per chi la trae, valga la tesi opposta:
l’economia non deve sottoporsi alla morale religiosa, deve fare valere i propri valori, deve essere immorale...
10.2. In séguito la cultura laica con N. Machiavelli
(1469-1527) sottrae la politica, ma anche l’economia al controllo o ai valori della morale. Ciò è un
bene? È un male? La valutazione va fatta non tenendo presente i vantaggi o gli svantaggi dell’individuo
che fa l’usuraio o che si lascia abbindolare dall’usuraio, bensì tenendo presente gli interessi generali
della società (la pace e la giustizia sociale). O almeno questa è la posizione di Dante e del pensiero medioevale. Non è affatto la prospettiva del pensiero
laico da Machiavelli in poi, che dà importanza unicamente agli interessi individuali e difende perciò
interessi limitati e in genere antisociali.
10.3. Insomma una corretta ricostruzione storica è
questa: i medioevali sono contrari all’usura e, non
fidandosi dell’efficacia delle leggi terrene, aggiungono anche una condanna ultraterrena che spaventi
l’usuraio. Questa condanna non deve abbagliare lo
storico, non deve impedirgli di vedere che è una aggiunta posticcia, non deve impedirgli di chiarire per
quali motivi il Medio Evo è contro l’usura o il prestito ad interesse. Può darsi che in quel contesto le
motivazioni siano ragionevoli, comprensibili e condivisibili; allo stesso modo che nel contesto dell’economia moderna e contemporanea il prestito ad interesse (ma non l’usura!) può essere giustificato per i
suoi effetti positivi. Comunque sia, morale o non
morale, l’usura oggi è condannata per legge. Ciò
vuol dire che anche ad occhi moderni l’ostilità medioevale verso il prestito non era del tutto assurda.
Dovrebbe essere ovvio che il prestito ad usura fa gli
interessi dell’usuraio, cioè del singolo individuo, ma
provoca gravi danni alla società: il malcapitato che
si è rivolto all’usuraio diventa debitore perpetuo o
anche perde la sua impresa e va in rovina.
10.4. Il pensiero laico però non vuole capire questa
problematica, e accusa Dante e il Medio Evo di voler sottomettere politica ed economia ai valori religiosi o ultraterreni, quando ciò è completamente
falso: i valori, i criteri di valutazione dei peccati
sono criteri unicamente sociali e i peccati sono peccati unicamente sociali. E, poiché la giustizia umana è completamente inaffidabile, come l’esperienza
insegna al di là di ogni ragionevole dubbio (e come
il poeta lamenta continuamente), è opportuno, anzi
è necessario che esista una giustizia assoluta, quella
di Dio, che minacci l’uomo in questo mondo e che
lo perseguiti nell’altro con una punizione eterna.
10.5. Si può ragionevolmente pensare che la condanna degli interessi non faccia gli interessi né di
chi ha denaro in più né di chi cerca denaro da investire. Ma si deve tenere presente che: a) se condannare qualsiasi interesse è eccessivo, anche indicare
il giusto interesse è problematico (il 5% o il
30%?), perciò il male minore è semplicemente vietare il prestito ad interesse; b) l’economia medioevale normalmente permetteva profitti minimi, perciò chi prendeva denaro a prestito difficilmente poteva restituire; essa permetteva eccezionalmente
grandi profitti nel caso di investimenti ad altissimo
rischio come il commercio delle spezie, fatti troppo
straordinari per considerarli importanti; c) l’arricchimento di uno o più individui – di una classe di
individui come gli ebrei – provocava differenze sociali di ricchezza foriere di invidia, di tensioni e di
scontri sociali; e ciò suggeriva di lottare contro
l’usura come forma di ammortizzatore sociale. Tutte queste motivazioni mostrano che la posizione
medioevale su economia, morale e società è ben
lontano dall’essere immotivata, moralistica, religiosa e ultraterrena. Tra l’altro c’erano già abbastanza
tensioni nelle società del tempo sia per le disuguaglianze nella distribuzione della ricchezza sia per la
cultura del conflitto di una classe come la nobiltà. E
pensare che l’usura avesse una ricaduta sociale positiva, tale da aumentare la ricchezza, il benessere e
la produzione, era del tutto ingiustificato, da ingenui o da individui interessati, che si opponevano alla cultura della maggioranza per far valere i propri
interessi egoistici e antisociali.
10.6. L’economia moderna, che ha un altissimo livello di produttività, ha inventato altri ammortizzatori sociali: salari, pensioni varie ecc. In tal modo
con motivazioni difficili da accettare ha abituato
gruppi sociali a vivere in modo parassitario, senza
lavorare. Li ha abituati al diritto a comportamenti
parassitari. E perciò antisociali. Un’altra conseguenza possono essere i debitori strutturalmente insolventi, strozzati dagli interessi. I paesi del Terzo
mondo.
La struttura del canto è semplice: 1) Dante e Virgilio passano accanto alla tomba del papa Anastasio; poi 2) Virgilio spiega l’ordine dei tre cerchi
sottostanti, dove sono puniti i peccati che fanno capo all’ingiuria; 3) l’ingiuria si suddivide in violenza
e frode; 4) la violenza si può fare contro Dio, contro
se stessi, contro il prossimo, e in due modi, diretta-
Divina commedia. Inferno, a cura di P. Genesini 49
mente verso di essi, indirettamente verso le loro cose; 5) anche la frode può avvenire in due modi, verso chi si fida e verso chi non si fida; 6) a una domanda di Dante Virgilio spiega che l’incontinenza
è punita nei cerchi superiori perché offende meno
Dio: 7) nell’ordine a Dio spiacciono incontinenza,
malizia e matta bestialità. 
Divina commedia. Inferno, a cura di P. Genesini 50
Canto XIII
Non era ancor di là Nesso arrivato,
quando noi ci mettemmo per un bosco
che da neun sentiero era segnato.
1
Non fronda verde, ma di color fosco;
non rami schietti, ma nodosi e ‘nvolti;
non pomi v’eran, ma stecchi con tòsco:
4
non han sì aspri sterpi né sì folti
quelle fiere selvagge che ‘n odio hanno
tra Cecina e Corneto i luoghi cólti.
7
Quivi le brutte Arpie lor nidi fanno,
che cacciar de le Strofade i Troiani
con tristo annunzio di futuro danno.
10
Ali hanno late, e colli e visi umani,
piè con artigli, e pennuto ‘l gran ventre;
fanno lamenti in su li alberi strani.
13
E ‘l buon maestro “Prima che più entre,
sappi che se’ nel secondo girone”,
mi cominciò a dire, “e sarai mentre
16
che tu verrai ne l’orribil sabbione.
Però riguarda ben; sì vederai
cose che torrien fede al mio sermone”.
19
Io sentia d’ogne parte trarre guai,
e non vedea persona che ‘l facesse;
per ch’io tutto smarrito m’arrestai.
22
Cred’io ch’ei credette ch’io credesse
che tante voci uscisser, tra quei bronchi
da gente che per noi si nascondesse.
25
Però disse ‘l maestro: “Se tu tronchi
qualche fraschetta d’una d’este piante,
li pensier c’hai si faran tutti monchi”.
28
Allor porsi la mano un poco avante,
e colsi un ramicel da un gran pruno;
e ‘l tronco suo gridò: “Perché mi schiante?”.
31
Da che fatto fu poi di sangue bruno,
ricominciò a dir: “Perché mi scerpi?
non hai tu spirto di pietade alcuno?
34
Uomini fummo, e or siam fatti sterpi:
ben dovrebb’esser la tua man più pia,
se state fossimo anime di serpi”.
37
Come d’un stizzo verde ch’arso sia
da l’un de’capi, che da l’altro geme
e cigola per vento che va via,
40
sì de la scheggia rotta usciva insieme
parole e sangue; ond’io lasciai la cima
cadere, e stetti come l’uom che teme.
43
“S’elli avesse potuto creder prima”,
rispuose ‘l savio mio, “anima lesa,
ciò c’ha veduto pur con la mia rima,
46
non averebbe in te la man distesa;
ma la cosa incredibile mi fece
indurlo ad ovra ch’a me stesso pesa.
49
Ma dilli chi tu fosti, sì che ‘n vece
d’alcun’ammenda tua fama rinfreschi
nel mondo sù, dove tornar li lece”.
52
E ‘l tronco: “Sì col dolce dir m’adeschi,
ch’i’ non posso tacere; e voi non gravi
perch’io un poco a ragionar m’inveschi.
55
Io son colui che tenni ambo le chiavi
del cor di Federigo, e che le volsi,
serrando e diserrando, sì soavi,
58
1. Nesso non era ancor arrivato sull’altra riva del
Flegetónte, quando ci avviammo per un bosco, che
non era segnato da alcun sentiero. 4. Non fronde
verdi, ma di color fosco; non rami lisci, ma nodosi e
contorti; non frutti vi erano, ma spine velenose. 7.
Non hanno come dimora boscaglie così incolte né
così fitte quelle fiere selvagge che tra Cécina e
Cornéto odiano i luoghi coltivati. 10. Qui fan i loro
nidi le Arpìe ripugnanti, che cacciarono dalle [isole] Stròfadi i troiani con un triste annunzio di disgrazie future. 13. Hanno ali larghe, colli e visi umani, piedi con artigli e il gran ventre ricoperto di
penne; ed emettono versi lamentosi sopra gli alberi
strani. 16. Il buon maestro: «Prima che ti addentri
di più nella selva, sappi che sei nel secondo girone»
cominciò a dire, «e vi resterai finché 19. verrai
nell’orribile distesa di sabbia [oltre il bosco]. Perciò
guarda bene, così vedrai cose che, se io te le dicessi, non le crederesti». 22. Io sentivo da ogni parte
emettere grida lamentose, ma non vedevo alcuno
che lo facesse, perciò tutto smarrito mi fermai. 25.
Io credei ch’egli credesse ch’io credessi che tali
voci uscissero, tra quei grossi sterpi, dalla bocca di
persone che si nascondevano alla nostra vista. 28.
Perciò il maestro disse: «Se spezzi qualche ramoscello di una di queste piante, i pensieri che hai saranno tutti recisi». 31. Allora protesi un po’ la mano
e colsi un ramoscello da un gran pruno. Il suo tronco
gridò: «Perché mi spezzi?». 34. Dopo che si ricoprì
di sangue bruno, ricominciò a dire: «Perché mi laceri? Non hai tu alcun senso di pietà? 37. Fummo
uomini ed ora siamo divenuti piante: la tua mano
dovrebbe essere ben più pia, anche se fossimo [stati]
anime di serpi». 40. Come da un tronco verde, che
sia arso ad un estremo e che all’altro estremo geme
e cigola per il vapore che esce, 43. così dal ramo
scheggiato uscivano insieme parole e sangue. Perciò
io lasciai cadere la punta del ramoscello e rimasi
come chi è preso da timore. 46. «O anima offesa, se
egli avesse potuto creder prima» rispose il mio saggio, «ciò che ha visto soltanto con la mia poesia,
49. non avrebbe disteso la mano verso di te. Ma il
fatto incredibile mi spinse a fargli compiere
un’azione, che ora mi rincresce. 52. Ora però digli
chi tu fosti, così che, per ripagarti in qualche modo,
possa rinfrescare la tua fama lassù nel mondo, dove
gli è permesso di ritornare.» 55. E il tronco: «Con
le tue dolci parole mi lusinghi tanto, che non posso
tacere. E non vi dispiaccia, se io mi trattengo un po’
a discutere con voi. 58. Io son colui che tenne ambedue le chiavi del cuor di Federico II di Svevia e
che, chiudendo ed aprendo, le adoperai così dolcemente,
Divina commedia. Inferno, a cura di P. Genesini 51
che dal secreto suo quasi ogn’uom tolsi:
fede portai al glorioso offizio,
tanto ch’i’ ne perde’ li sonni e ‘ polsi.
61
La meretrice che mai da l’ospizio
di Cesare non torse li occhi putti,
morte comune e de le corti vizio,
64
infiammò contra me li animi tutti;
e li ‘nfiammati infiammar sì Augusto,
che ‘ lieti onor tornaro in tristi lutti.
67
L’animo mio, per disdegnoso gusto,
credendo col morir fuggir disdegno,
ingiusto fece me contra me giusto.
70
Per le nove radici d’esto legno
vi giuro che già mai non ruppi fede
al mio segnor, che fu d’onor sì degno.
73
E se di voi alcun nel mondo riede,
conforti la memoria mia, che giace
ancor del colpo che ‘nvidia le diede”.
76
Un poco attese, e poi “Da ch’el si tace”,
disse ‘l poeta a me, “non perder l’ora;
ma parla, e chiedi a lui, se più ti piace”.
79
Ond’io a lui: “Domandal tu ancora
di quel che credi ch’a me satisfaccia;
ch’i’ non potrei, tanta pietà m’accora”.
82
Perciò ricominciò: “Se l’om ti faccia
liberamente ciò che ‘l tuo dir priega,
spirito incarcerato, ancor ti piaccia
85
di dirne come l’anima si lega
in questi nocchi; e dinne, se tu puoi,
s’alcuna mai di tai membra si spiega”.
88
Allor soffiò il tronco forte, e poi
si convertì quel vento in cotal voce:
“Brievemente sarà risposto a voi.
91
Quando si parte l’anima feroce
dal corpo ond’ella stessa s’è disvelta,
Minòs la manda a la settima foce.
94
Cade in la selva, e non l’è parte scelta;
ma là dove fortuna la balestra,
quivi germoglia come gran di spelta.
97
Surge in vermena e in pianta silvestra:
l’Arpie, pascendo poi de le sue foglie,
fanno dolore, e al dolor fenestra.
100
Come l’altre verrem per nostre spoglie,
ma non però ch’alcuna sen rivesta,
ché non è giusto aver ciò ch’om si toglie.
103
Qui le trascineremo, e per la mesta
selva saranno i nostri corpi appesi,
ciascuno al prun de l’ombra sua molesta”.
106
Noi eravamo ancora al tronco attesi,
credendo ch’altro ne volesse dire,
quando noi fummo d’un romor sorpresi,
109
similemente a colui che venire
sente ‘l porco e la caccia a la sua posta,
ch’ode le bestie, e le frasche stormire.
112
Ed ecco due da la sinistra costa,
nudi e graffiati, fuggendo sì forte,
che de la selva rompieno ogni rosta.
11
5
Quel dinanzi: “Or accorri, accorri,
morte!”.
E l’altro, cui pareva tardar troppo,
gridava: “Lano, sì non furo accorte
118
61. che quasi ogni uomo allontanai dai suoi segreti.
Fui fedele al mio glorioso incarico, tanto che
perdetti il sonno e la salute. 64. La meretrice
(=l’invidia), che dalla corte imperiale non distolse
mai gli occhi disonesti, rovina comune [degli uomini] e vizio speciale delle corti, 67. infiammò contro
di me gli animi di tutti e gli animi infiammati infiammarono così l’imperatore, che i lieti onori si
trasformarono in tristi lutti. 70. Il mio animo, spinto
da un amaro piacere, credendo con la morte di
fuggir lo sdegno [del sovrano e della corte], mi fece
compier un atto ingiusto contro di me giusto. 73.
Per le nuove radici di questa pianta, vi giuro che
non ruppi mai la fedeltà al mio signore, che fu così
degno d’onore. 76. E, se qualcuno di voi ritorna nel
mondo, difenda il mio ricordo, che giace ancor offuscato per il colpo inferto dall’invidia». 79. Il poeta attese un po’, quindi: «Poiché tace» mi disse,
«non perder tempo, ma parla e chièdigli ciò che più
ti piace». 82. Ed io a lui: «Domàndagli ancor tu ciò
che credi che mi soddisfi. Io non potrei, perché la
compassione mi commuove». 85. Perciò ricominciò: «Possa essere esaudito generosamente ciò che
le tue parole chiedono!, o spirito incarcerato, ti faccia ancor piacere 88. di dirci come l’anima si lega
in questi tronchi nodosi; e dicci, se puoi, se qualche
anima si scioglie mai da queste membra». 91. Allora il tronco soffiò fortemente, poi trasformò quel
vento in parole: «Vi risponderò brevemente. 94.
L’anima crudele [del suicida], quando lascia il corpo dal quale essa stessa si è strappata, è mandata da
Minosse al settimo cerchio. 97. Cade nella selva e
non ha un luogo prestabilito, ma dove il caso la fa
cadere germoglia come un chicco di biada. 100.
Spunta sotto forma di virgulto, poi diventa albero
selvatico: le Arpìe, mangiando poi le sue foglie,
provocano dolore e aprono sbocchi ai suoi lamenti.
103. Come le altre anime [nel giorno del giudizio]
verremo a riprenderci le nostre spoglie, ma nessuna
di noi le rivestirà, perché non è giusto riaver ciò di
cui ci si è privati. 106. Le trascineremo qui, e per la
mesta selva i nostri corpi saranno appesi, ciascuno
al pruno della propria ombra (=anima), che in vita
gli fu molesta». 109. Noi eravamo ancor attenti davanti al tronco, credendo che ci volesse dir qualcos’altro, quando fummo sorpresi da un rumore,
112. come succede al cacciatore quando sente venir
verso il suo riparo il cinghiale inseguito dai cani e
ode le bestie strepitare e le frasche stormire. 115.
Ed ecco [spuntare] da sinistra due dannati nudi e
graffiati, che fuggivano con tanta furia da rompere
ogni ostacolo al loro passaggio. 118. Quello davanti
gridava: «Ora corri da me, corri da me, o morte!».
E l’altro, a cui sembrava di correr troppo lentamente, gridava: «O Lano, non furono così leste 
Divina commedia. Inferno, a cura di P. Genesini 52
le gambe tue a le giostre dal Toppo!”.
E poi che forse li fallia la lena,
di sé e d’un cespuglio fece un groppo.
121
Di rietro a loro era la selva piena
di nere cagne, bramose e correnti
come veltri ch’uscisser di catena.
124
In quel che s’appiattò miser li denti,
e quel dilaceraro a brano a brano;
poi sen portar quelle membra dolenti.
127
Presemi allor la mia scorta per mano,
e menommi al cespuglio che piangea,
per le rotture sanguinenti in vano.
130
“O Iacopo”, dicea, “da Santo Andrea,
che t’è giovato di me fare schermo?
che colpa ho io de la tua vita rea?”.
133
Quando ‘l maestro fu sovr’esso fermo,
disse “Chi fosti, che per tante punte
soffi con sangue doloroso sermo?”.
136
Ed elli a noi: “O anime che giunte
siete a veder lo strazio disonesto
c’ha le mie fronde sì da me disgiunte,
139
raccoglietele al piè del tristo cesto.
I’ fui de la città che nel Batista
mutò il primo padrone; ond’ei per questo
142
sempre con l’arte sua la farà trista;
e se non fosse che ‘n sul passo d’Arno
rimane ancor di lui alcuna vista,
145
que’ cittadin che poi la rifondarno
sovra ‘l cener che d’Attila rimase,
avrebber fatto lavorare indarno.
148
Io fei gibbetto a me de le mie case”. 151
121. le tue gambe nello scontro di Pieve del Toppo!». E, poiché forse gli mancava il fiato, si lasciò
cadere su un cespuglio. 124. Dietro di loro la selva
era piena di nere cagne, bramose e veloci come veltri appena sciolti dalla catena. 127. Affondarono i
denti in quel che s’era appiattato e lo dilaniarono a
brano a brano, poi trascinarono via quelle membra
straziate. 130. Allora la mia guida mi prese per mano e mi condusse al cespuglio, che piangeva attraverso le rotture invano sanguinanti. 133. «O Giacomo da Sant’Andrea» diceva, «che t’è giovato farti riparo di me? Che colpa ho io della tua vita malvagia?» 136. Quando il maestro si fermò sopra di
lui, disse: «Chi fosti tu che attraverso tali ferite soffi con il sangue parole di dolore?». 139. Ed egli a
noi: «O anime, che siete giunte a veder lo strazio
vergognoso che ha così staccato le mie fronde da
me, 142. raccogliétele ai piedi dello sventurato cespuglio. Io fui della città (=Firenze) che in Giovan
Battista mutò Marte (=il dio della guerra), il primo
protettore, perciò questi 145. con la sua arte (=la
guerra) la farà sempre sventurata. E, se su Ponte
Vecchio non rimanesse ancora una sua immagine,
148. quei cittadini, che poi la ricostruirono sulla
cenere rimasta dopo Attila, avrebbero lavorato invano. 151. Io feci delle mie case il luogo del mio
supplizio».
I personaggi
Nesso è uno dei centauri, figli di Issione e di Neifele. Ha il corpo di cavallo e la testa umana. Trasporta
i due poeti da una riva all’altra del Flegetónte.
Pier delle Vigne (Capua 1190-San Miniato al Tedesco 1249) studia a Bologna diritto e l’ars dictaminis. È notaio e poeta raffinato (è uno dei maggiori
esponenti della Scuola siciliana). Si mette in luce
alla corte palermitana dell’imperatore Federico II di
Svevia (1194-1250), divenendo cancelliere e ministro. Coinvolto in un complotto contro l’imperatore,
cade in disgrazia, è incarcerato a Cremona e accecato a San Miniato al Tedesco, dove si suicida.
L’accusa di tradimento non è mai stata provata.
Lano (o Arcolano) di Riccolfo Maconi è un giovane
senese ricchissimo, che sperpera tutto il suo patrimonio. Nel 1287 partecipa ad una spedizione di senesi
accorsa in aiuto dei fiorentini contro gli aretini. Al
ritorno il gruppo, guidato in maniera disordinata e
imprudente, cade in un’imboscata tesa dagli aretini
a Pieve del Toppo in val di Chiana. Egli potrebbe
salvarsi con la fuga, ma preferisce cercare la morte
tra i nemici piuttosto che ritornare a vivere in povertà.
Giacomo da Sant’Andrea (dal nome di un podere
che possedeva presso Padova) è figlio di Oderico da
Monselice. Sperpera il patrimonio, tanto da divenire
povero. È al séguito dell’imperatore Federico II di
Svevia (1194-1250). È assassinato nel 1239 da Ezzelino III da Romano (1194-1259), il feroce e spietato tiranno ghibellino della Marca trevigiana.
L’anonimo fiorentino è Lotto degli Agli, priore nel
1285, che si suicida per aver emesso una condanna
a morte contro un innocente, per ricavarne denaro;
o Rocco de’ Mozzi, che si suicida dopo aver dilapidato tutto il patrimonio. Il poeta però preferisce
non farne il nome.
Secondo una leggenda Attila scende e distrugge Firenze. La città è ricostruita soltanto ai tempi di Carlo Magno, dopo che nelle acque dell’Arno la statua
di Marte è ripescata e ricollocata su Ponte Vecchio.
Attila è confuso con Totila, re degli ostrogoti, che
assedia la città nel 542.
Commento
1. Il canto ha un inizio preparatorio, come molti altri: il centauro Nesso, che è mezzo uomo e mezzo
cavallo, porta i due poeti sull’altra riva Flegetónte,
poi ritorna indietro. Qui è un bosco abitato dalle
Arpìe, mostri terribili, con il corpo d’uccello ed il
viso di donna. Esso però anticipa un aspetto del personaggio che i due poeti di lì a poco incontrano: il
linguaggio retorico, ricercato, fatto di antitesi è il
linguaggio che il cortigiano Pier delle Vigne usa
nella sua poesia. Dopo questo inizio, il personaggio
appare drammaticamente come un cespuglio che si
lamenta e che versa sangue dal ramo spezzato. Il
dannato racconta quindi la sua infelice storia: fu fedele al suo glorioso incarico, ma l’invidia degli altri
cortigiani lo spinse al suicidio. Il poeta pone in bocca al cancelliere parole con cui respinge l’accusa di
aver tradito l’imperatore. Dante poi, come in altri 
Divina commedia. Inferno, a cura di P. Genesini 53
casi, chiede al dannato di rispondere a una domanda: come le anime s’incarcerano dentro i tronchi. Il
dannato risponde. Il dialogo con l’anima del suicida
è bruscamente interrotto dall’arrivo di altri due dannati, Lano da Siena e Giacomo da Sant’Andrea. In
tal modo il poeta si licenzia da Pier delle Vigne e
passa alla parte finale del canto. Egli assiste impassibile alla loro sorte: Lano, preso dalla disperazione,
invoca la seconda morte, cioè l’annientamento totale; Giacomo invece lancia una battuta malevola verso il compagno in fuga, quindi si lascia cadere senza
fiato su un cespuglio, dove le cagne lo raggiungono
e lo sbranano. Il canto termina pianamente con un
altro suicida, che si lamenta per le foglie strappate.
Chiede soltanto ai due poeti di raccoglierle ai piedi
del suo tronco. Dice di essere di Firenze, la città che
sarà sempre dominata dal primo patrono, Marte, il
dio della guerra. Quindi condensa in poche parole la
sua storia: si è impiccato nelle sue case.
1.1. Il poeta considera sistematicamente tutti i casi
possibili: violenza contro se stessi, contro gli altri
uomini, contro le cose. A queste forme di violenza
poco dopo aggiunge anche quella contro Dio (i bestemmiatori). Egli però non v’include meccanicamente le anime, perché la realtà è complessa e la
legge va applicata con intelligenza. Inoltre in questo
come in altri casi vi sono eccezioni: M. Porcio Catone di Utica è morto suicida. Il suo suicidio però
non è dettato da motivi egoistici, ma dal suo amore
per la libertà, minacciata da C. Giulio Cesare. Perciò il poeta lo mette a guardia del purgatorio (Pg I,
28-39).
2. Dante per tutto il canto (vv. 4-9, 30-39, 55-78)
simula il linguaggio forbito e ricercato di Pier delle
Vigne, poeta e uomo di corte: le antitesi «Non fronde verdi, ma di color fosco...» (vv. 4-9); le ripetizioni e le allitterazioni «Io credei ch’ei credesse
ch’io credessi» (v. 25); le litoti “non posso tacere»
(v. 56), «a voi non gravi» (v. 58), “non torse li occhi
putti» (v. 65), le allitterazioni con chiasmo «infiammò contra me li animi tutti; E li [animi]
‘nfiammati infiammar» (v. 67 sgg.), le allitterazioni
con antitesi «disdegno» e «sdegno» (v. 70 sgg.),
«fece me ingiusto contra me giusto» (v. 71 sg.); le
parole accoppiate come «li sonni e’ polsi» (v. 63), le
metafore adescare (catturare con l’esca) e inveschiare (catturare con il vischio) (vv. 55 e 57) e poi
serrare e disserrare (v. 60), la personificazione
dell’invidia-meretrice, vista come una donna (v. 64)
ecc.
3. Pier delle Vigne si suicida. È consapevole di aver
commesso un atto ingiusto contro se stesso. Per di
più non si ritiene colpevole delle accuse mosse
dall’invidia degli altri cortigiani. Dante e la Chiesa
condannano all’inferno il suicida perché l’individuo
non è padrone della sua vita. Egli l’ha ricevuta da
Dio e deve rispettarla. Egli ha commesso violenza
contro se stesso. Poteva commettere violenza anche
contro gli altri uomini (omicidi) o contro le cose
(scialacquatori). Anche costoro sono condannati nello stesso cerchio e nello stesso girone. Tutte queste
azioni sono considerate peccati, perché danneggiano
la società. L’individuo è una risorsa per la società,
cioè per gli altri individui. Uccidendosi, sottrae alla
società questa risorsa. E le società tradizionali erano povere e perciò estremamente vulnerabili. Ciò
costringeva a combattere lo spreco o il cattivo uso
delle risorse. Di qui la condanna sia agli scialacquatori, che le sprecano, sia agli avari, che non le usano. Per Dante, per Aristotele e per Tommaso vale la
regola del giusto mezzo.
3.1. Il poeta siciliano dice ingiusta l’accusa che gli
viene mossa dai cortigiani e che lo porta al suicidio
(vv. 73-78) e chiede al poeta di difendere la sua
fama, quando sarà tornato sulla terra (vv. 76-78).
La causa del suicidio è l’invidia degli altri cortigiani. Il dannato la personifica e la indica indirettamente come la meretrice che non distoglie mai gli
occhi disonesti dalla corte imperiale, che rovina gli
uomini e che è un vizio speciale delle corti. Anche
Romeo di Villanova subisce la stessa sorte: i baroni
di Provenza lo hanno calunniato presso Raimondo
Berengario. Egli mostra di avere operato onestamente, ma poi se ne va solo e mendico. I cortigiani
però sono puniti ed egli impreziosisce con la sua
presenza il cielo di Mercurio (Pd VI, 127-142).
Neanche Dante, che è un cittadino, si trova a suo
agio nelle corti, dove è costretto a rifugiarsi: proverà come sa di sale il pane altrui e com’è duro lo
scendere e il salire per le altrui scale (Pd XVII, 58-
60).
4. Il dialogo tra i due poeti e Pier delle Vigne è interrotto all’improvviso dall’arrivo dei due dannati
inseguiti dalle «nere cagne». Essi sono Lano da
Siena e Giacomo da Sant’Andrea, ambedue scialacquatori. Gli avari, puniti più sopra, erano troppo
attaccati alle ricchezze; i prodighi, loro compagni
di pena, lo erano troppo poco (If 25-60). Gli scialacquatori invece hanno sperperato oltre ogni limite
le loro ricchezze. Ed ora, per la legge del contrappasso, sono puniti in questo modo: sono nudi e sono
inseguiti da nere cagne. Si sono spogliati, hanno fatto violenza al loro patrimonio, ed ora essi stessi subiscono violenza e sono lacerati. Le cagne sono indifferentemente il simbolo dei rimorsi e dei creditori.
4.1. Lano da Siena si augura l’annientamento totale, per sfuggire alle lacerazioni inflittegli dalle nere
cagne: «O morte, accorri, accorri in mio aiuto!».
Giacomo da Sant’Andrea corre al suo fianco, ma
sente che le forze gli vengono meno. Prima di lasciarsi cadere sul cespuglio ed essere sbranato, trova
però la forza di fare una battuta sarcastica e velenosa sul compagno di pena: «O Lano, non correvi così
velocemente nello scontro a Pieve del Toppo,
quando gli aretini ti raggiunsero mentre cercavi di
scappare!». Il dannato è malevolo: Lano aveva cercato invece la morte in battaglia, per non ritornare
alla sua vita misera. Ma Giacomo, come altri dannati, è chiuso nel suo egoismo come sulla terra, e
prova una grandissima soddisfazione nel vedere le
pene degli altri dannati.
4.2. La comparsa dei due scialacquatori è un’imprevista e improvvisa esplosione di violenza, che si allarga a tutto il canto. Anche il Veltro, che uccide la
lupa «con doglia», è caratterizzato dalla violenza 
Divina commedia. Inferno, a cura di P. Genesini 54
(If I, 100-111). Ma la violenza pervadeva la società
del tempo: la morte atroce del conte Ugolino della
Gherardesca, dei suoi due figli e dei due nipoti (If
XXXIII, 1-90); i crimini di tutti coloro che sono
immersi nel ghiaccio del lago gelato di Cocìto, perché traditori dei parenti, della patria, degli ospiti e
dei benefattori (If XXXIV, 10-15); la morte violenta
di Jacopo del Càssero, di Bonconte di Montefeltro e
della Pia de’ Tolomei (Pg V).
4.3. Il poeta parla di cagne, che sembrano più feroci
dei cani a causa del suono onomatopeico gn, che si
associa all’espressione «digrignar i denti», che riproduce lo stesso suono. All’effetto di ferocia e di
violenza contribuiscono anche il suono rabbioso della gr di «digrignar» (è il suono che il cane fa prima
di mettersi ad abbaiare) e i suoni nasali di ne e di en
di «nere» e «denti». D’altra parte tutto il canto riserva fin dall’inizio una particolare attenzione ai
suoni, alle figure retoriche e al linguaggio prezioso e
ricercato.
5. L’anonimo fiorentino si suicida nelle sue case.
Egli non spiega il motivo, ma si può facilmente immaginare un dramma familiare o personale dietro
questa decisione. La corte dell’imperatore come la
casa del borghese sono accomunate dalla stessa tragedia: l’individuo è spinto al suicidio perché ha
commesso errori o perché le condizioni di vita sono
insostenibili e la morte è divenuta un valore positivo.
5.1. Giacomo da Sant’Andrea è raggiunto dalle cagne, che lo sbranano. Così facendo, lacera i rami e
le foglie del cespuglio, che si lamenta e rimprovera
lo scialacquatore: non gli è giovato a niente usarlo
come riparo dalle cagne; egli non ha alcuna responsabilità per la vita malvagia dello scialacquatore. Ai
due poeti, che si sono avvicinati, il suicida chiede
cortesemente che raccolgano le sue fronde lacerate e
le mettano ai piedi del suo tronco. I suicidi vivono e
soffrono raccolti dentro i loro alberi o i loro cespugli. Il canto ha una struttura circolare: un cespuglio
con le fronde lacerate lo apre e un cespuglio con le
fronde lacerate lo chiude.
5.2. La vera identità dell’anonimo suicida non è particolarmente importante: il poeta anche in questo caso vuole coinvolgere il lettore e contemporaneamente vuole esplorare questa possibilità narrativa. Si
tratta quindi di una ripetizione in tono minore
dell’artificio usato già in If III, 59-60, con l’anima
che è forse del papa Celestino V (in questo caso però il silenzio sul nome ha anche un’altra funzione,
quella di durissima condanna). Oltre a ciò egli «usa» l’anonimo suicida per altri tre motivi: a) chiudere il canto con un personaggio tranquillo e intimofamiliare, dopo il personaggio pubblico, Pier delle
Vigne, che inizia il canto, e dopo la scena movimentata e crudele dei due dannati inseguiti dalle nere
cagne; b) riprendere il discorso sulle cause dei conflitti tra le fazioni che dividevano la città («Firenze
risente ancora del suo antico protettore, Marte, il dio
della guerra»); e c) ribadire il suo attaccamento alla
sua città, espresso più volte nell’Inferno (If XXVI,
1-15) come nelle altre cantiche (in particolare Pg
VI, 127-151). Il poeta quindi riprende e varia
l’artificio retorico del dannato che è innominato e/o
anonimo.
6. Nel canto Dante riesce ormai a manovrare abilmente e con naturalezza ben sei personaggi: lui
stesso, Virgilio, Pier delle Vigne, Lano da Siena,
Giacomo da Sant’Andrea, infine l’anonimo fiorentino. Anche qui affianca, per contrasto e ricorrendo
alla figura retorica del chiasmo, una parte drammatica (il ramo strappato da cui escono sangue e lamenti; poi i due dannati inseguiti dalle nere cagne)
ad una parte più tranquilla (come i suicidi s’incarcerano nei tronchi; poi l’intervento dell’anonimo
fiorentino). L’uso di una problematica teologica (o
discorsiva) per abbassare il tono drammatico del
canto ha già numerosi precedenti e avrà largo séguito: il problema delle pene dopo il giudizio universale (If VI, 100-111), il problema dei dannati che vedono soltanto il futuro (If X, 94-108); la storia favolosa del gran veglio di Creta (If XIV, 94-115).
7. Nella prima metà del canto i due poeti sono attivi
(il dialogo con Pier delle Vigne); nella seconda assistono agli avvenimenti senza reagire (Lano da
Siena e Giacomo da Sant’Andrea inseguiti dalle nere cagne); negli ultimi versi ascoltano commossi (i
lamenti dell’anonimo fiorentino). Il poeta fa quindi
un uso ben misurato della varietà. La prima e la terza parte sono divise dall’esplosione di violenza della seconda. Ma la violenza è il filo conduttore del
canto: Dante che strappa le foglie al cespuglio che
incarcera il suicida Pier delle Vigne; le Arpìe che
strappano le foglie agli alberi degli altri suicidi; le
cagne che inseguono Lano da Siena e sbranano
Giacomo da Sant’Andrea; Giacomo da
Sant’Andrea e le cagne che strappano le foglie
all’anonimo suicida fiorentino che come tutti gli
altri dannati si lamenta.
8. Per la legge del contrappasso il suicida è condannato a soffrire in un corpo inferiore, quello di un
vegetale. In vita ha straziato se stesso, ora è straziato dalle Arpìe. Gli scialacquatori in vita hanno
piantato i denti, lacerato e disperso il loro patrimonio, ora subiscono la stessa sorte.
9. La conclusione del canto è secca, un unico verso
pieno di angoscia (v. 151).
La struttura del canto è semplice: 1) i due poeti
sono in un bosco pauroso; 2) Virgilio invita Dante a
spezzare un ramo; Dante lo fa; 3) il cespuglio, Pier
delle Vigne, si lamenta e racconta la sua storia: è
stato fedele all’imperatore, ma l’invidia della corte
lo ha spinto al suicidio; quindi 4) spiega come le
anime dei suicidi s’incarcerano negli alberi; 5)
all’improvviso appaiono due dannati, Lano da Siena e Giacomo da Sant’Andrea, inseguiti da nere cagne; 6) Giacomo da Sant’Andrea si lascia cadere su
un cespuglio ed è sbranato da nere cagne; 7) il cespuglio si lamenta e racconta la sua storia: è fiorentino e si è suicidato nella sua casa.
Divina commedia. Inferno, a cura di P. Genesini 55
Canto XIV
Poi che la carità del natio loco
mi strinse, raunai le fronde sparte,
e rende’le a colui, ch’era già fioco.
1
Indi venimmo al fine ove si parte
lo secondo giron dal terzo, e dove
si vede di giustizia orribil arte.
4
A ben manifestar le cose nove,
dico che arrivammo ad una landa
che dal suo letto ogne pianta rimove.
7
La dolorosa selva l’è ghirlanda
intorno, come ‘l fosso tristo ad essa:
quivi fermammo i passi a randa a randa.
10
Lo spazzo era una rena arida e spessa,
non d’altra foggia fatta che colei
che fu da’ piè di Caton già soppressa.
13
O vendetta di Dio, quanto tu dei
esser temuta da ciascun che legge
ciò che fu manifesto a li occhi miei!
16
D’anime nude vidi molte gregge
che piangean tutte assai miseramente,
e parea posta lor diversa legge.
19
Supin giacea in terra alcuna gente,
alcuna si sedea tutta raccolta,
e altra andava continuamente.
22
Quella che giva intorno era più molta,
e quella men che giacea al tormento,
ma più al duolo avea la lingua sciolta.
25
Sovra tutto ‘l sabbion, d’un cader lento,
piovean di foco dilatate falde,
come di neve in alpe sanza vento.
28
Quali Alessandro in quelle parti calde
d’India vide sopra ‘l suo stuolo
fiamme cadere infino a terra salde,
31
per ch’ei provide a scalpitar lo suolo
con le sue schiere, acciò che lo vapore
mei si stingueva mentre ch’era solo:
34
tale scendeva l’etternale ardore;
onde la rena s’accendea, com’esca
sotto focile, a doppiar lo dolore.
37
Sanza riposo mai era la tresca
de le misere mani, or quindi or quinci
escotendo da sé l’arsura fresca.
40
I’ cominciai: “Maestro, tu che vinci
tutte le cose, fuor che ‘ demon duri
ch’a l’intrar de la porta incontra uscinci,
43
chi è quel grande che non par che curi
lo ‘ncendio e giace dispettoso e torto,
sì che la pioggia non par che ‘l marturi?”.
46
E quel medesmo, che si fu accorto
ch’io domandava il mio duca di lui,
gridò: “Qual io fui vivo, tal son morto.
49
Se Giove stanchi ‘l suo fabbro da cui
crucciato prese la folgore aguta
onde l’ultimo dì percosso fui;
52
o s’elli stanchi li altri a muta a muta
in Mongibello a la focina negra,
chiamando “Buon Vulcano, aiuta, aiuta!”,
55
sì com’el fece a la pugna di Flegra,
e me saetti con tutta sua forza,
non ne potrebbe aver vendetta allegra”.
58
1. Poiché l’amore per il luogo natale (=Firenze) mi
strinse il cuore, raccolsi le foglie sparse e le resi a
colui, che ormai taceva. 4. Quindi venimmo al confine, dove il secondo girone si divide dal terzo e
dove si vede la terribile arte della giustizia. 7. Per
spiegare bene la nuova situazione, dico che arrivammo in una pianura, che non lascia attecchire alcuna pianta. 10. Essa è circondata dalla selva dolorosa dei suicidi, la quale, a sua volta, è circondata
dal tristo Flegetónte. Ci fermammo qui, proprio sul
margine della pianura. 13. Il suolo era una sabbia
arida e compatta, non diversa da quella già calcata
in Libia dai piedi di Catone di Utica. 16. O giusta
vendetta di Dio, quanto devi essere temuta da ognuno che legge ciò che osservai con i miei occhi!
19. Vidi molte schiere di anime ignude, che piangevano miserevolmente ed apparivano sottoposte a
leggi diverse. 22. Alcune (=i bestemmiatori) giacevano supine a terra, altre (=gli usurai) sedevano tutte rannicchiate, altre (=i sodomiti) camminavano
senza mai fermarsi. 25. Quelle che camminavano
erano più numerose, quelle che giacevano per terra
erano meno numerose, ma avevano la lingua più
sciolta al dolore. 28. Sopra tutta la distesa di sabbia, con un cader lento, piovevano ampie falde di
fuoco, come [le falde] di neve [cadono] sui monti
quando non c’è vento. 31. Alessandro Magno nelle
parti calde dell’India vide cadere sopra il suo esercito fiamme compatte sino a terra, 34. perciò fece
calpestare il suolo dai suoi soldati, affinché il vapor
igneo (=il fuoco) si spegnesse [più facilmente],
mentre era solo. 37. Allo stesso modo scendeva il
fuoco eterno: incendiava la sabbia come l’esca sotto
la pietra focaia e raddoppiava il dolore [a quelle anime]. 40. Le loro mani miserevoli si muovevano
freneticamente, senza mai fermarsi: ora qui ora lì si
scuotevano di dosso le nuove fiamme [che ininterrottamente cadevano]. 43. Io cominciai: «O maestro, tu che vinci tutte le difficoltà, fuorché i demoni ostinati che ci vennero incontro davanti alla porta di Dite (=Lucifero), 46. chi è quel grande, che
mostra di non curarsi della pioggia di fuoco e che
giace per terra sprezzante e torvo, tanto che la
pioggia non appare capace di domarlo?». 49. E
quello, accortosi che chiedevo di lui alla mia guida,
gridò: «Come fui da vivo, tale son da morto. 52.
Anche se Giove stancasse il suo fabbro (=Vulcano),
dal quale, adirato contro di me, prese la folgore acuta con cui mi colpì l’ultimo giorno della mia vita;
55. ed anche se stancasse gli altri fabbri facendoli
lavorare a turno nella nera fucina dell’Etna, chiamando “O buon Vulcano, aiutami, aiutami!”, 58.
come fece nella battaglia di Flegra [contro i Giganti]; e mi scagliasse addosso i fulmini con tutta la sua
forza, non avrebbe ancora la soddisfazione di vedermi piegato». 
Divina commedia. Inferno, a cura di P. Genesini 56
Allora il duca mio parlò di forza
tanto, ch’i’ non l’avea sì forte udito:
“O Capaneo, in ciò che non s’ammorza
61
la tua superbia, se’ tu più punito:
nullo martiro, fuor che la tua rabbia,
sarebbe al tuo furor dolor compito”.
64
Poi si rivolse a me con miglior labbia
dicendo: “Quei fu l’un d’i sette regi
ch’assiser Tebe; ed ebbe e par ch’elli abbia
67
Dio in disdegno, e poco par che ‘l pregi;
ma, com’io dissi lui, li suoi dispetti
sono al suo petto assai debiti fregi.
70
Or mi vien dietro, e guarda che non metti,
ancor, li piedi ne la rena arsiccia;
ma sempre al bosco tien li piedi stretti”.
73
Tacendo divenimmo là ‘ve spiccia
fuor de la selva un picciol fiumicello,
lo cui rossore ancor mi raccapriccia.
76
Quale del Bulicame esce ruscello
che parton poi tra lor le peccatrici,
tal per la rena giù sen giva quello.
79
Lo fondo suo e ambo le pendici
fatt’era ‘n pietra, e ‘ margini dallato;
per ch’io m’accorsi che ‘l passo era lici.
82
“Tra tutto l’altro ch’i’ t’ho dimostrato,
poscia che noi intrammo per la porta
lo cui sogliare a nessuno è negato,
85
cosa non fu da li tuoi occhi scorta
notabile com’è ‘l presente rio,
che sovra sé tutte fiammelle ammorta”.
88
Queste parole fuor del duca mio;
per ch’io ‘l pregai che mi largisse ‘l pasto
di cui largito m’avea il disio.
91
“In mezzo mar siede un paese guasto”,
diss’elli allora, “che s’appella Creta,
sotto ‘l cui rege fu già ‘l mondo casto.
94
Una montagna v’è che già fu lieta
d’acqua e di fronde, che si chiamò Ida:
or è diserta come cosa vieta.
97
Rea la scelse già per cuna fida
del suo figliuolo, e per celarlo meglio,
quando piangea, vi facea far le grida.
100
Dentro dal monte sta dritto un gran veglio,
che tien volte le spalle inver’ Dammiata
e Roma guarda come suo speglio.
103
La sua testa è di fin oro formata,
e puro argento son le braccia e ‘l petto,
poi è di rame infino a la forcata;
106
da indi in giuso è tutto ferro eletto,
salvo che ‘l destro piede è terra cotta;
e sta ‘n su quel più che ‘n su l’altro, eretto.
109
Ciascuna parte, fuor che l’oro, è rotta
d’una fessura che lagrime goccia,
le quali, accolte, foran quella grotta.
112
Lor corso in questa valle si diroccia:
fanno Acheronte, Stige e Flegetonta;
poi sen van giù per questa stretta doccia
115
infin, là ove più non si dismonta
fanno Cocito; e qual sia quello stagno
tu lo vedrai, però qui non si conta”.
118
61. Allora la mia guida parlò con tanta forza, quanto non l’avevo mai udito: «O Capanèo, proprio perché la tua superbia 64. non si spegne, senti maggiormente la punizione: nessuna sofferenza, fuorché
la tua rabbia, sarebbe un castigo adeguato al tuo furore». 67. Poi si rivolse a me con volto più sereno,
dicendo: «Egli fu uno dei sette re che assediarono
Tebe. Ebbe e mostra di avere 70. Dio in gran disprezzo e poco mostra di considerarlo. Ma, come
dissi, il suo disprezzo e le sue parole son ben appropriati alla sua pazzia. 73. Ora séguimi e cerca ancora di non metter i piedi (=camminare) nella sabbia
riarsa, ma tiènili sempre vicini al bosco». 76. Senza
più parlare giungemmo là dove sgorga fuori della
selva un piccolo fiumicello, il cui color rosso mi fa
ancor raccapricciare. 79. Esso scorreva tra la sabbia, simile al ruscello che esce dal laghetto di Bulicame, che poi le peccatrici (=le prostitute) si dividono tra loro. 82. Il suo fondo, ambedue le sponde,
come pure i margini laterali erano fatti di pietra,
perciò mi accorsi che il passaggio era lì. 85. «Fra
tutte le altre cose che ti ho mostrato, dopo che entrammo per la porta la cui soglia è aperta a tutti, 88.
i tuoi occhi non videro cosa degna di nota come
questo fiumicello, che spegne sopra di sé tutte le
fiammelle.» 91. Queste parole mi furon dette dalla
mia guida; perciò io la pregai di soddisfare la curiosità, che aveva in me suscitato. 94. «Nel mezzo
del mare si trova un paese ora caduto in rovina» egli allora disse, «che si chiama Creta, sotto il cui re
(=Saturno) un tempo il mondo visse innocente. 97.
Vi è una montagna chiamata Ida, un tempo ricca di
acque e di fronde ed ora abbandonata come una cosa vecchia. 100. Rea (=moglie di Saturno) la scelse
come culla sicura per il suo piccolo (=Giove); e, per
meglio nasconderlo quando piangeva, faceva fare
gran rumore. 103. Dentro il monte sta dritto un vecchio di grande statura, che volge le spalle all’Egitto
e guarda Roma come in uno specchio. 106. La testa
è fatta d’oro fine, le sue braccia e il suo petto sono
d’argento puro, poi è di rame sino all’inforcatura
delle gambe, 109. da qui in giù è tutto di ferro scelto, tranne il piè destro, che è di terra cotta, e sta
dritto più su questo piede che sull’altro. 112. Ciascuna parte, fuorché la testa d’oro, è rotta da una
fessura, che goccia lacrime, le quali, raccogliendosi
ai suoi piedi, forano la roccia. 115. Esse scorrono
tra le rocce sino a questa valle e formano
l’Acherónte, lo Stige e il Flegetónte. Poi se ne vanno giù per questo stretto canale, 118. finché formano Cocìto nel luogo oltre il quale non si scende più.
Tu vedrai com’è quello stagno, perciò qui non te ne
parlo.»
Divina commedia. Inferno, a cura di P. Genesini 57
E io a lui: “Se ‘l presente rigagno
si diriva così dal nostro mondo,
perché ci appar pur a questo vivagno?”.
121
Ed elli a me: “Tu sai che ‘l loco è tondo;
e tutto che tu sie venuto molto,
pur a sinistra, giù calando al fondo,
124
non se’ ancor per tutto il cerchio vòlto:
per che, se cosa n’apparisce nova,
non de’ addur maraviglia al tuo volto”.
127
E io ancor: “Maestro, ove si trova
Flegetonta e Letè? ché de l’un taci,
e l’altro di’ che si fa d’esta piova”.
130
“In tutte tue question certo mi piaci”,
rispuose; “ma ‘l bollor de l’acqua rossa
dovea ben solver l’una che tu faci.
133
Letè vedrai, ma fuor di questa fossa,
là dove vanno l’anime a lavarsi
quando la colpa pentuta è rimossa”.
136
Poi disse: “Omai è tempo da scostarsi
dal bosco; fa che di retro a me vegne:
li margini fan via, che non son arsi,
139
e sopra loro ogne vapor si spegne”. 142
121. Ed io a lui: «Se questo rigagnolo proviene dal
nostro mondo, perché ci appare soltanto qui, al marmargine della selva?». 124. Ed egli a me: «Tu sai
che questo luogo è rotondo e che, sebbene tu sia disceso girando sempre a sinistra, 127. non hai ancora
percorso tutta la circonferenza. Perciò non devi meravigliarti se ci appare qualcosa di mai visto». 130.
Ed io ancora: «O maestro, dove si trovano il Flegetónte e il Letè? Perché dell’uno taci, dell’altro dici
che si forma da questa pioggia di lacrime». 133.
«Le tue domande mi fan sempre piacere» mi rispose, «ma il bollore dell’acqua rossa ben doveva risolvere una delle domande che fai. 136. Vedrai il
Letè fuori di questo abisso, là (=nel paradiso terrestre) dove le anime vanno a lavarsi quando la colpa,
di cui si son pentite, è rimossa.» 139. Poi disse:
«Ormai è giunto il momento di scostarci dal bosco.
Cerca di venirmi dietro: gli argini di pietra, che non
son arsi dal fuoco, ci offrono la strada, 142. poiché
sopra di loro ogni vapore igneo (=ogni fiamma) si
spegne».
I personaggi
Marco Porcio Catone (95-46 a.C.), detto l’Uticense, è partigiano di Cneo Pompeo. Combatte strenuamente contro C. Giulio Cesare, che considera un
tiranno, in difesa delle libertà repubblicane. Per non
cadere nelle sue mani, si suicida. Dante lo mette a
guardia del purgatorio, anche se ha usato violenza
contro se stesso, perché la causa del suicidio è
l’attaccamento estremo alla libertà, per la quale è
disposto a sacrificare anche la vita (Pg I, 28-39).
Alessandro Magno (356-323 a.C.) invade e conquista la Grecia, poi l’Asia Minore e l’Egitto, dove
fonda Alessandria, quindi affronta e sconfigge
l’impero persiano. Con l’esercito giunge sino alle
spiagge dell’India, dove avrebbe affrontato la pioggia di fuoco.
Davanti alla porta di Dite, la città di Lucifero, Virgilio chiede di entrare, ma i diavoli si rifiutano e gli
chiudono la porta in faccia, e deve intervenire un
messo celeste (If VIII, 82-130).
Capanèo è uno dei sette re che assediano la città si
Tebe per aiutare Polinìce a riprendersi il trono usurpato dal fratello Etéocle. Durante l’assedio sale sulle mura della città e da lì offende gli dei. Zeus, sentendosi offeso dalla sua tracotanza e dalla sua presunzione, lo uccide colpendolo con un fulmine. Con
la sua morte termina l’assedio alla città. La fonte di
Dante è Stazio, Tebaide X, 897 sgg. Il dannato fa
riferimento alla battaglia di Flegra, in Tessaglia,
quando i giganti danno la scalata al monte Olimpo,
la sede degli dei, ma sono fermati dai fulmini preparati in fretta e furia da Efesto (Vulcano presso i romani) per Zeus. La fonte di Dante è Ovidio, Metam.
I, 151-162.
Bulicame è un piccolo lago presso Viterbo. Le prostitute del luogo deviavano fino alle loro case le acque calde, rosse e sulfuree del fiume che ne usciva.
Alcuni codici hanno pettatrici: le pettinatrici usavano le acque del fiume per alimentare apposite vasche, dove lavavano la lana o la canapa.
Il gran veglio (=vecchio) di Creta indica con il
corpo le età che si sono succedute nel corso della
storia umana: l’età dell’oro, dell’argento, del ferro,
del rame. Il poeta vede la storia umana come storia
di decadenza, da una iniziale età felice alla presente età caratterizzata dalla fragilità della terracotta.
La fonte di Dante è Dn II, 32-33 e Ovidio, Metam.
I, 89-131.
Saturno secondo una profezia sarebbe stato spodestato da uno dei suoi figli. Egli perciò, appena nati,
li divora. La moglie Rea però riesce a sottrargli
Zeus (in latino Giove), e a farlo allevare sul monte
Ida dai Coribanti, i suoi sacerdoti, che danzano al
suono della musica, per coprire i vagiti del bambino. Divenuto adulto, Zeus detronizza il padre, lo
costringe a vomitare i fratelli. E instaura il nuovo
ordine del mondo, dividendosi il potere con i fratelli: a lui il cielo, a Poseidone il mare, a Plutone gli
inferi. Alle sorelle niente.
Commento
1. Il canto costituisce un momento di pausa tra il
movimentato canto XIII e il canto XV, che parla
di problemi che toccano direttamente il poeta. Dante sfrutta la necessità narrativa della pausa, per toccare
in successione tre argomenti: a) porta il lettore ad
incontrare Capanèo, uno dei sette giganti che assediarono Tebe, che morì fulminato da Giove e che
continua a bestemmiare irrazionalmente gli dei che
lo hanno sconfitto (di qui l’intervento di Virgilio,
che rimprovera aspramente il dannato); poi b) lo
porta a conoscere la geografica dei fiumi infernali
(Acherónte, Stige, Flegetónte, Letè), che confluiscono nel lago gelato di Cocìto, che si trova nella
parte più bassa dell’inferno; e infine c) lo porta fuori del tempo e dello spazio, a contatto con il fluire
della storia: Virgilio racconta del gran veglio di
Creta, il cui corpo indica le età secondo cui si è
svolta la storia umana: la mitica e felice età 
Divina commedia. Inferno, a cura di P. Genesini 58
dell’oro, poi l’età dell’argento, quindi del bronzo e
infine del ferro. Il presente, che costituisce l’espressione estrema della decadenza, è minato da un pericolo incombente, come la statua minaccia di caduta
a causa di una fessura che goccia lacrime.
1.1. Dante inserisce la storia come decadenza in una
visione provvidenziale della storia: la storia umana
ha un inizio e una fine. Il presente è il momento di
massima decadenza. Ma secondo le profezie sta iniziando l’età dello Spirito Santo, cioè del rinnovamento spirituale. Ciò emerge sia dalla cultura profetica del tempo, che egli condivide, sia dalla profezia
del Veltro (If I, 100-111) e dalla profezia del DXV,
il DUX, il condottiero (Pg XXX, 43-45), con le quali egli s’inserisce in questa cultura della profezia. In
Pd VI, 1-98, il poeta tratteggia la storia umana come
sotto la supervisione continua della Provvidenza divina.
1.2. Le società tradizionali, strutturalmente statiche
a causa di una economia a bassa produttività, professavano due visioni della storia: a) la storia come decadenza da uno stato di felicità originaria; b) la storia come sviluppo ciclico secondo le stagioni
dell’anno. La storia come progresso risale soltanto
all’Illuminismo settecentesco (1730-90) ed è legata
alla rivoluzione agraria che incrementa la produzione. Già nel Seicento però G. Vico (1668-1744) aveva proposto una visione della storia come ciclica e
progressiva. Nell’Ottocento la visione illuministica
assume diverse varianti: quella idealistica di G.W.
Hegel (1770-1831) (la storia come dispiegamento e
attuazione dialettica dello Spirito Assoluto), quella
materialistica di K. Marx (1818-1883) (la storia
come storia di lotta di classe, fino alla rivoluzione
proletaria, alla dittatura del proletariato e quindi alla società senza classi) e quella evoluzionistica di
Ch. Darwin (1809-1882) o di H. Spencer (1820-
1903) (la storia come affermazione dell’organismo o
della classe sociale più adatta). Ben inteso, tutte
queste visioni della storia riguardano soltanto il pensiero filosofico e scientifico occidentale.
2. La parte centrale del canto è costituita dalla descrizione della statua del gran veglio, che indica
com’è il presente rispetto alla storia passata: per il
poeta come per i suoi contemporanei il tempo non è
quantitativo (un secondo è uguale al precedente e al
successivo), ma qualitativo: il presente è un momento dell’eternità e acquista senso in relazione al punto
in cui è inserito nella storia universale. Il passato è
l’età felice dell’innocenza, il presente è il momento
della maggiore decadenza. Sia la Bibbia sia opere
di altri popoli parlano del paradiso terrestre, dove
l’uomo viveva felice ed immortale, e del successivo
abbandono di questo luogo di felicità in séguito ad
un atto di disobbedienza verso Dio. L’uomo così conosce la fatica, il dolore, la morte. Tuttavia la disobbedienza come l’empietà sembrano inevitabili:
prima di Adamo e di Eva – peraltro tentati dal serpente – si ribellano a Dio Lucifero e gli altri angeli.
E lo fanno per decisione propria, non per suggerimento del serpente, cioè del Maligno, che non c’era
ancora.
3. Capanèo è soltanto un esempio di disobbedienza
agli dei, che lo hanno giustamente punito per la sua
empietà. Neanche un gigante come lui può sfidare
impunemente la divinità. Non c’è differenza se la
disobbedienza o l’offesa riguarda il Dio cristiano o
una divinità pagana: si tratta in ogni caso di disobbedienza, di empietà, di rifiuto di riconoscere che
gli dei sono superiori agli uomini e vanno obbediti.
Capanèo è impius, cioè in + pius, non pio, non religioso, rifiuta di sottomettersi a Dio. Una colpa
gravissima per la società tradizionale, che non conosceva la scienza e la tecnica e che perciò era fragile e indifesa nei confronti della natura e che di
conseguenza chiedeva costantemente aiuto alla divinità per sopravvivere. La Bibbia dice più volte
che «initium sapientiae timor Domini» («L’inizio
della sapienza è il timore di Dio»). L’uomo tende a
dimenticarlo, a usare la sua ragione e quindi a errare.
4. L’incontro dei due poeti con Capanèo è veloce e
non coinvolgente. Il poeta vuole che il lettore riversi la sua attenzione sulla storia favolosa del gran
veglio di Creta e sulla storia di decadenza che
coinvolge l’intera umanità come il presente. Il poeta ricorre a questa strategia in molti altri canti. Ad
esempio in If XV, 49-54, dà una risposta rapida a
Brunetto latini, così non toglie attenzione agli argomenti più importanti che si prepara a toccare.
5. Il canto è interamente occupato da Virgilio. È la
prima volta che succede. Il poeta latino rimprovera
Capanèo con parole dure e poi dice a Dante chi è.
Quindi racconta la storia favolosa del gran veglio
di Creta e descrive la geografia dei fiumi infernali.
Infine decide che è giunto il momento di allontanarsi dal bosco dei suicidi. Virgilio è il protagonista
per diversi motivi: a) è simbolo della ragione umana; e b) la ragione umana indica che l’uomo deve
rispettare la volontà degli dei. L’empietà è quindi
un atteggiamento di violenza, di superbia, di tracotanza, insomma un atteggiamento irrazionale. Da
qui deriva la durezza con cui il poeta latino tratta il
gigante.
6. Il tema dei limiti della ragione umana è uno dei
fili conduttori della Divina commedia. In Pg III,
37-39, Virgilio dice: «O genti umane, accontentatevi di sapere che le cose stanno così, perché, se aveste potuto veder tutto, non sarebbe stato necessario che Maria partorisse Cristo».
7. Nel cerchio degli eretici Farinata degli Uberti
«s’ergea col petto e con la fronte Com’avesse
l’inferno in gran dispitto» (If X, 35-36). Invece Capanèo «non par che curi Lo ‘ncendio e giace dispettoso e torto, Sì che la pioggia [di fuoco] non par che
‘l maturi» (vv. 46-48). Farinata è l’uomo politico
che non dimentica la politica neanche all’inferno.
Capanèo è il bestemmiatore che non vuole arrendersi all’evidenza: la divinità è più forte di lui e lo
ha punito. Egli è anche vanesio: si preoccupa di
mostrare al poeta che continua a disprezzare Giove.
In realtà egli è uno sconfitto, proprio perché non
vuole riconoscere la sua sconfitta. Virgilio interviene a proposito: soltanto la sua rabbia è la pena più
adatta per la superbia e l’arroganza del dannato (vv.
Divina commedia. Inferno, a cura di P. Genesini 59
61-66). Un altro esempio di superbia punita è costituito da Lucifero, precipitato da Dio giù dal cielo (If
XXXIV, 34-54, 121-126).
8. Capanèo è l’empio che ha fatto dell’empietà la
ragione della sua vita. Ulisse invece ha commesso
azioni empie, ma per altri motivi, per motivi di guerra, e comunque è punito perché è stato un fraudolento (If XXVI). Egli oltrepassa lo stretto di Gibilterra,
che l’uomo non doveva superare, non per offendere
la divinità, ma per soddisfare la sua insaziabile sete
di sapere: vuol visitare il mondo «sanza gente». Ma
davanti alla montagna del purgatorio è fermato da
un turbine, che affonda la sua nave. Anche la sete
umana di sapere va incontro a dei limiti che in nessun caso l’uomo può superare. Curiosamente il peccato di empietà di Capanèo è punito nel settimo cerchio, secondo girone, mentre il peccato di frode di
Ulisse è nell’ottavo cerchio, ottavo girone, cioè in
un girone più profondo dell’inferno. Ciò vuol dire
che il poeta lo considera molto più grave. In altre
parole il peccato ultraterreno contro Dio è meno
grave del peccato terreno contro gli uomini. Anche
qui il poeta mette in primo piano la società rispetto
alla dimensione ultraterrena della vita.
9. L’eresia (If X) e ora la bestemmia contro Dio sono i due unici peccati religiosi dell’inferno. È facile
però farli rientrare tra i peccati sociali: non può essere buon cittadino e non può rispettare le leggi chi
nega o bestemmia Dio. L’accusa mossa al Medio
Evo di pensare all’al di là e di disinteressarsi dell’al
di qua è assolutamente infondata: non avendo alcuna
fiducia nella giustizia umana, i medioevali contavano almeno su un deterrente e su una giustizia ultraterrena. L’al di là è quindi in funzione dell’al di
qua... Oltre a questo essi erano ben consapevoli, come cultori di logica, che il linguaggio è sempre un
diaframma tra l’uomo e la realtà, e che perciò occorre una grande quantità di simboli per interpretare
adeguatamente la realtà. A sua volta, sempre per lo
stesso motivo, il linguaggio va letto in modo complesso, secondo i quattro sensi delle scritture.
10. Il gran veglio di Creta è il simbolo delle età della storia umana. Per il poeta la storia umana è racchiusa tra un inizio in cui l’uomo era felice e immortale, il presente che è il momento di massima decadenza (1315), e il futuro che si apre all’età dello
Spirito e del rinnovamento spirituale. La teoria delle
quattro età serve per collocare il presente, per dargli
un senso, per avere un punto di riferimento, per sapere da dove si viene, dove si è e dove si sta andando.
10.1. Come per la storia dell’uomo, il poeta fa una
cosa simile per la storia della Chiesa, che divide in
sette riquadri e che pervade dello spirito profetico
dell’Apocalisse di san Giovanni (Pg XXXII, 106-
160).
10.2. Con le età della storia umana il poeta mette il
lettore a contatto con lo scorrere profondo della storia. Quando giungerà nel paradiso terrestre, in cima
alla montagna del purgatorio, egli proverà una sensazione ancora più profonda: uscirà dal tempo per
mettersi in contatto con il non tempo, la storia umana delle prime ore di Adamo ed Eva, rappresentata
da una donna misteriosa ed enigmatica, Matelda.
Con il peccato originale inizia per l’uomo la sofferenza, il dolore e la morte: inizia la storia (Pg
XXVIII, 140-144).
10.3. Dante è anche in questo caso un pensatore sistematico: alle età della storia umana rappresentate
dal gran veglio di Creta segue la storia profetica
della Chiesa (Pg XXXII) e la storia dell’Impero sotto le ali della Provvidenza (Pd VI). Le tre storie
s’intrecciano in modo inestricabile. E il ritorno al
paradiso, la sede stabilita da Dio per gli uomini, si
rivela difficile, lunga e faticosa. Proprio come il viaggio che il poeta, simbolo dell’umanità errante, sta
compiendo nell’al di là.
11. Sia nel mondo classico ed ebraico sia nelle civiltà precedenti la storia umana era storia di una
decadenza iniziata sùbito dopo il momento felice
della comparsa o della creazione dell’uomo. Dante
e il Medio Evo la fanno propria. Il poeta conosce i
testi più significativi del mondo classico ed ebraico
e ad essi si riallaccia: Dn II, 32-33 e Ovidio, Metam. I, 89-131. Nel testo biblico il re Nabuccodonosor fa un sogno e il profeta Daniele glielo spiega:
«Ecco quel che hai visto, maestà: dritta davanti a te
c’era una statua altissima di accecante splendore e
di terribile aspetto. La testa della statua era di oro
fino, il petto e le braccia di argento, il ventre e i
fianchi di bronzo, le gambe di ferro, e i piedi in
parte di ferro e in parte di terracotta».
12. L’idea della storia come di un progresso continuo e inarrestabile è recentissima, risale al Settecento, ed è opera degli illuministi francesi (1730-
90). Essi la elaborano come arma ideologica con
cui combattere la nobiltà, la quale fondava sul passato e sui titoli nobiliari acquisiti nel passato il prestigio sociale e i privilegi economici del presente.
Oggi l’idea di progresso è divenuta assolutamente
ovvia. Chi la critica diventa colpevole di mille nefandezze ed è aggredito sia dalla destra sia dal centro sia dalla sinistra, ben felici di trovarsi unite su
qualcosa. E di questa visione del mondo non più
soggetta ad analisi critica, che accomuna pure paesi
post-industrializzati e paesi del quarto mondo, si
deve essere ben lieti: con la scienza e la tecnologia
l’uomo è divenuto capace di plasmare e di distruggere la natura e di manipolare anche il codice genetico.
La struttura del canto è semplice: 1) i due poeti
sono giunti in una landa infuocata; dove 2) il gigante Capanèo continua a bestemmiare contro Giove,
che lo ha fulminato; 3) Virgilio racconta poi del
gran veglio di Creta, il cui corpo è simbolo delle
età della storia umana, e descrive la geografia infernale; 4) la decisione di Virgilio di abbandonare
il bosco conclude il canto.
Divina commedia. Inferno, a cura di P. Genesini 60
Canto XV
Ora cen porta l’un de’ duri margini;
e ‘l fummo del ruscel di sopra aduggia,
sì che dal foco salva l’acqua e li argini.
1
Quali Fiamminghi tra Guizzante e Bruggia,
temendo ‘l fiotto che ‘nver lor s’avventa,
fanno lo schermo perché ‘l mar si fuggia;
4
e quali Padoan lungo la Brenta,
per difender lor ville e lor castelli,
anzi che Carentana il caldo senta:
7
a tale imagine eran fatti quelli,
tutto che né sì alti né sì grossi,
qual che si fosse, lo maestro felli.
10
Già eravam da la selva rimossi
tanto, ch’i’ non avrei visto dov’era,
perch’io in dietro rivolto mi fossi,
13
quando incontrammo d’anime una schiera
che venìan lungo l’argine, e ciascuna
ci riguardava come suol da sera
16
guardare uno altro sotto nuova luna;
e sì ver’ noi aguzzavan le ciglia
come ‘l vecchio sartor fa ne la cruna.
19
Così adocchiato da cotal famiglia,
fui conosciuto da un, che mi prese
per lo lembo e gridò: “Qual maraviglia!”.
22
E io, quando ‘l suo braccio a me distese,
ficcai li occhi per lo cotto aspetto,
sì che ‘l viso abbrusciato non difese
25
la conoscenza sua al mio ‘ntelletto;
e chinando la mano a la sua faccia,
rispuosi: “Siete voi qui, ser Brunetto?”.
28
E quelli: “O figliuol mio, non ti dispiaccia
se Brunetto Latino un poco teco
ritorna ‘n dietro e lascia andar la traccia”.
31
I’ dissi lui: “Quanto posso, ven preco;
e se volete che con voi m’asseggia,
faròl, se piace a costui che vo seco”.
34
“O figliuol”, disse, “qual di questa greggia
s’arresta punto, giace poi cent’anni
sanz’arrostarsi quando ‘l foco il feggia.
37
Però va oltre: i’ ti verrò a’ panni;
e poi rigiugnerò la mia masnada,
che va piangendo i suoi etterni danni”.
40
I’ non osava scender de la strada
per andar par di lui; ma ‘l capo chino
tenea com’uom che reverente vada.
43
El cominciò: “Qual fortuna o destino
anzi l’ultimo dì qua giù ti mena?
e chi è questi che mostra ‘l cammino?”.
46
“Là sù di sopra, in la vita serena”,
rispuos’io lui, “mi smarri’ in una valle,
avanti che l’età mia fosse piena.
49
Pur ier mattina le volsi le spalle:
questi m’apparve, tornand’io in quella,
e reducemi a ca per questo calle”.
52
Ed elli a me: “Se tu segui tua stella,
non puoi fallire a glorioso porto,
se ben m’accorsi ne la vita bella;
55
e s’io non fossi sì per tempo morto,
veggendo il cielo a te così benigno,
dato t’avrei a l’opera conforto.
58
1. Ora ci porta uno degli argini di pietra del Flegetónte. Il vapore, che si solleva dal fiumicello, fa
ombra sopra di essi e salva l’acqua e gli argini dalla
pioggia di fuoco. 4. Come i fiamminghi tra Wissant
e Bruges, temendo l’alta marea che si scaglia con
violenza contro i loro lidi, costruiscono il riparo
delle dighe, affinché il mare sia respinto; 7. e come
i padovani innalzano argini lungo il fiume Brenta,
per riparare dalle inondazioni le loro città ed i loro
borghi, prima che la Carinzia (=l’Austria meridionale) senta il caldo, che provoca le piene del fiume,
10. a somiglianza di queste dighe eran fatti gli argini di quel fiumicello, anche se il costruttore, chiunque sia stato (=Dio), non li fece né così alti né
così grandi. 13. Ci eravamo già tanto allontanati
dalla selva dei suicidi, che io non avrei visto
dov’era, se mi fossi voltato indietro, 16. quando incontrammo una schiera di anime, che venivano lungo l’argine. Ognuna di esse ci guardava come ci si
suol 19. guardare la sera del novilunio: aguzzavano
gli occhi verso di noi, come fa il vecchio sarto con
la cruna dell’ago. 22. Guardato così da tale schiera,
fui riconosciuto da uno, che mi prese per un lembo
della veste e gridò: «Che sorpresa!». 25. Quando
stese il braccio verso di me, io fissai gli occhi nel
suo volto devastato dal fuoco, così che il suo viso
sfigurato non 28. impedì a me di riconoscerlo. E,
puntando la mano verso la sua faccia, risposi: «Voi
siete qui, ser Brunetto?». 31. Ed egli: «O figlio mio, non ti dispiaccia se Brunetto Latini ritorna un po’
indietro con te e lascia andare la fila dei suoi compagni». 34. Io gli dissi: «Per quel che posso, vi prego di accompagnarmi; e, se volete che io mi fermi
con voi, lo farò, se lo permette costui, che sto seguendo». 37. «O figlio» disse, «chiunque di questa
schiera si arresta un momento, giace poi [per terra]
cent’anni senza potersi riparare [con le mani dalle
fiamme], quando il fuoco lo ferisce. 40. Perciò continua a camminare: io ti seguirò a lato e poi raggiungerò la mia compagnia, che va piangendo le
sue pene eterne.» 43. Io non osavo scendere dalla
strada per andare al suo fianco, ma tenevo il capo
chino come uno che cammini con un comportamento riverente. 46. Egli cominciò: «Quale fortuna
(=caso) o quale destino (=grazia divina) ti conduce
quaggiù prima della morte? E chi è costui, che ti
mostra il cammino?». 49. «Lassù nella vita serena»
gli risposi, «mi smarrii in una valle prima di aver
raggiunto la metà della mia vita. 52. Soltanto ieri
mattina le volsi le spalle. Mi apparve costui, mentre
stavo ritornando in essa, e mi riconduce a casa per
questa via.» 55. Ed egli a me: «Se tu segui la tua
stella, non puoi mancar di ottenere fama e gloria, se
ho visto bene quando ero nella vita bella. 58. E, se
io non fossi morto così presto, vedendo il cielo così
benigno nei tuoi riguardi, avrei sostenuto la tua opera [di moralista e di cittadino].
Divina commedia. Inferno, a cura di P. Genesini 61
Ma quello ingrato popolo maligno
che discese di Fiesole ab antico,
e tiene ancor del monte e del macigno,
61
ti si farà, per tuo ben far, nimico:
ed è ragion, ché tra li lazzi sorbi
si disconvien fruttare al dolce fico.
64
Vecchia fama nel mondo li chiama orbi;
gent’è avara, invidiosa e superba:
dai lor costumi fa che tu ti forbi.
67
La tua fortuna tanto onor ti serba,
che l’una parte e l’altra avranno fame
di te; ma lungi fia dal becco l’erba.
70
Faccian le bestie fiesolane strame
di lor medesme, e non tocchin la pianta,
s’alcuna surge ancora in lor letame,
73
in cui riviva la sementa santa
di que’ Roman che vi rimaser quando
fu fatto il nido di malizia tanta”.
76
“Se fosse tutto pieno il mio dimando”,
rispuos’io lui, “voi non sareste ancora
de l’umana natura posto in bando;
79
ché ‘n la mente m’è fitta, e or m’accora,
la cara e buona imagine paterna
di voi quando nel mondo ad ora ad ora
82
m’insegnavate come l’uom s’etterna:
e quant’io l’abbia in grado, mentr’io vivo
convien che ne la mia lingua si scerna.
85
Ciò che narrate di mio corso scrivo,
e serbolo a chiosar con altro testo
a donna che saprà, s’a lei arrivo.
88
Tanto vogl’io che vi sia manifesto,
pur che mia coscienza non mi garra,
che a la Fortuna, come vuol, son presto.
91
Non è nuova a li orecchi miei tal arra:
però giri Fortuna la sua rota
come le piace, e ‘l villan la sua marra”.
94
Lo mio maestro allora in su la gota
destra si volse in dietro, e riguardommi;
poi disse: “Bene ascolta chi la nota”.
97
Né per tanto di men parlando vommi
con ser Brunetto, e dimando chi sono
li suoi compagni più noti e più sommi.
100
Ed elli a me: “Saper d’alcuno è buono;
de li altri fia laudabile tacerci,
ché ‘l tempo sarìa corto a tanto suono.
103
In somma sappi che tutti fur cherci
e litterati grandi e di gran fama,
d’un peccato medesmo al mondo lerci.
106
Priscian sen va con quella turba grama,
e Francesco d’Accorso anche; e vedervi,
s’avessi avuto di tal tigna brama,
109
colui potei che dal servo de’ servi
fu trasmutato d’Arno in Bacchiglione,
dove lasciò li mal protesi nervi.
112
Di più direi; ma ‘l venire e ‘l sermone
più lungo esser non può, però ch’i’ veggio
là surger nuovo fummo del sabbione.
115
Gente vien con la quale esser non
deggio.
Sieti raccomandato il mio Tesoro
nel qual io vivo ancora, e più non cheggio”.
118
61. Ma quel popolo ingrato e malvagio, che anticamente discese da Fiesole e che è ancor ruvido e
duro come il monte e la roccia, 64. ti diventerà nemico perché ti comporti bene. Ciò è comprensibile,
perché non può succedere che tra gli aspri sorbi dia
frutti il dolce fico. 67. Un vecchio proverbio sulla
terra li chiama ciechi: è gente avara, invidiosa e superba. Tiènti pulito dai loro costumi! 70. La tua fortuna ti riserva tanto onore, che ambedue le fazioni
vorranno farti a pezzi, ma l’erba sarà lontana dal
bécco (=non cadrai nelle loro mani)! 73. Le bestie
venute da Fiesole si sbranino pure fra loro, ma non
tocchino la pianta sana, se nel loro letame ne cresce
ancora qualcuna, 76. nella quale riviva la santa discendenza di quei Romani che vi rimasero, quando
fu fondato quel nido pieno di malizia». 79. «Se il
mio desiderio fosse stato pienamente esaudito» risposi, «voi sareste ancora vivo, 82. perché nella
memoria mi è impressa, ed ora mi commuove, la
cara e buona immagine paterna che ho di voi, quando nel mondo nei nostri incontri 85. m’insegnavate
come l’uomo si eterna [sulla terra con la fama]. E,
quanto io abbia gradito questo insegnamento, sarà
espresso chiaramente dalle mie parole finché vivrò.
88. Scrivo nella mia memoria ciò che m’avete detto
del mio futuro e lo conservo con l’altra predizione
(=quella di Farinata degli Uberti), per farmelo spiegare da una donna (=Beatrice) che saprà farlo, se
arrivo fino a lei. 91. Voglio soltanto che vi sia chiaro, purché la mia coscienza non mi rimorda, che ai
colpi della Fortuna, quali che siano, io son pronto.
94. Non è nuovo per le mie orecchie questo anticipo
di sventura. Perciò la Fortuna giri pure la sua ruota,
come le piace, ed il contadino giri pure la sua zappa.» 97. Allora il mio maestro si volse indietro con
la guancia destra, mi guardò, poi disse: «Ascolta
con profitto chi annota [nella memoria] ciò [che ha
udito]». 100. Per questo intervento non smetto di
parlare con ser Brunetto e domando chi sono i suoi
compagni più conosciuti e più grandi. 103. Ed egli
a me: «È bene che tu sappia di qualcuno, ma è meglio che taccia degli altri, perché il tempo sarebbe
troppo breve per nominarli. 106. Insomma sappi che
tutti furono chierici e letterati grandi e di gran fama, e si sono macchiati in vita dello stesso peccato.
109. Con quella turba disgraziata se ne va il grammatico Prisciano ed anche il giurista Francesco
d’Accorso; e, se tu avessi avuto desiderio di tale
sozzura, 112. potevi veder colui (=Andrea de’
Mozzi), che dal servo dei servi (=papa Bonifacio
VIII) fu trasferito dal vescovado di Firenze a quello
di Vicenza, dove, morendo, lasciò le sue energie,
così malamente spese. 115. Ti direi di più, ma non
posso venir con te e parlarti più a lungo, perché vedo là una nuova nuvola sorgere dal sabbione. 118.
Vien gente con la quale non devo essere. Ti raccomando il mio Tesoro, nel quale io vivo ancora, e
non ti chiedo altro». 
Divina commedia. Inferno, a cura di P. Genesini 62
Poi si rivolse, e parve di coloro
che corrono a Verona il drappo verde
per la campagna; e parve di costoro
121
quelli che vince, non colui che perde. 124
121. Poi si volse [per raggiungere la sua schiera] e
parve uno di quelli che a Verona corrono in campagna per vincere il palio verde; e parve di costoro
124. colui che vince, non colui che perde.
I personaggi
Brunetto Latini (Firenze 1220ca.-Firenze 1294) è
un uomo di lettere che si occupa anche di pubblici
affari. È di parte guelfa. Si trova in Francia, di ritorno da un’ambasceria presso Alfonso X di Castiglia,
quando è sorpreso dalla notizia della sconfitta dei
guelfi a Montaperti (1260). Preferisce rimanere in
Francia. Qui scrive in provenzale Li livre du Tresor
(o Tesoro), una sorta di enciclopedia che raccoglie
le conoscenze dell’epoca. L’opera ha un enorme
successo. La sconfitta dei ghibellini a Benevento
(1266) gli permette di tornare a Firenze, dove riveste numerose cariche. Inizia il Tesoretto, un poemetto allegorico e morale, che rimane incompiuto. Insegna pure retorica ed ha anche Dante tra i suoi occasionali allievi.
Quel popolo ingrato sono i fiorentini. Secondo una
leggenda Firenze è fondata da pochi romani (vv. 76-
77) e dai fiesolani superstiti dopo che la città, che si
schiera con Catilina e gli altri congiurati, è distrutta
(63 a.C.). La presenza di questi due popoli dai caratteri opposti è la causa dei continui conflitti cittadini.
Prisciano di Cesarea (Asia Minore) (sec. VI d.C.) è
un famoso grammatico. Compone le Institutiones
grammaticae, uno dei testi di grammatica più diffusi nel Medio Evo. Soltanto Dante dice che è omosessuale. Forse il poeta lo confonde con il grammatico e vescovo Prisciano (sec. IV d.C.), di cui parla un
documento bolognese del 1294.
Francesco d’Accorso (1225-1293) è un celebre giurista bolognese. Insegna diritto a Bologna, ma anche
ad Oxford, dove è chiamato da re Edoardo I d’Inghilterra. Più che di omosessuale, ha fama di usuraio.
Andrea de’ Mozzi (?-1296) è cappellano del papa
Alessandro IV e poi di Gregorio IX, quindi è vescovo di Firenze. Nel 1295 è trasferito dal papa Bonifacio VIII nella sede vescovile di Vicenza, dove
muore. Anche le cronache dell’epoca parlano della
sua vita scandalosa.
Commento
1. Il canto ha un inizio piano, come molti altri,
quindi ha il colpo d’ala: un dannato tira il mantello
di Dante, che scopre con sorpresa che si tratta di
Brunetto Latini, suo maestro di retorica. Da questo
punto in poi il canto è dedicato al dialogo a due tra
maestro e discepolo, ascoltato con attenzione da
Virgilio, che si tiene in disparte e che fa una battuta
soltanto alla fine. Dante dimostra deferenza verso il
maestro. Brunetto chiede a Dante come sia giunto
fin lì. Il poeta gli risponde genericamente che si è
perso in una valle e che Virgilio lo sta riaccompagnando a casa. Brunetto dimentica la domanda e la
risposta, per esprimere antiche riflessioni: «Se tu segui la tua stella, otterrai grandi risultati, se ho visto
bene quand’ero in vita. Io ti avrei anche aiutato, vedendo che il cielo ti era favorevole. Ma sono morto
troppo presto». Quindi il maestro si scaglia con violenza estrema e con parole di fuoco contro i fiorentini, che sono bestie, e lo mette in guardia contro di
essi, perché cercheranno di fargli la pelle (vv. 61-
78). Dante risponde senza alzare la voce e con la
deferenza di uno scolaro: «Io avrei voluto che voi
viveste ancora, perché nella mia memoria ho ancora
impressa l’immagine paterna che ho di voi, quando,
in vita, m’insegnavate come l’uomo si eterna con la
fama». Quindi il poeta, alzando la voce, si dice
pronto ad affrontare tutto ciò che gli riserva la Fortuna (=la Provvidenza divina). Virgilio, in silenzio
fino a quel momento, interviene ed approva. Dante
chiede quindi chi sono i compagni di pena. Brunetto risponde rapidamente: sono tutti letterati grandi e
di grande fama. E fa tre nomi. Quindi si congeda
dal discepolo: non può stare con i nuovi arrivati.
Prima di andarsene di corsa, gli raccomanda il suo
Tesoro, nel quale egli vive ancora. Con la fuga poco dignitosa di Brunetto, che a Verona avrebbe vinto il palio, Dante prende le distanze dal maestro e
riprende il cammino.
2. Attraverso le ultime parole del maestro Dante si
dimostra duro con gli intellettuali, che accusa di essere omosessuali. Tuttavia riconosce ad essi la capacità di essere grandi spiritualmente. Forse ha attribuito loro vizi che non hanno e forse ha confuso
Prisciano con un altro Prisciano (o gli ha attribuito
perfidamente un vizio che non aveva). Non è questo
l’atteggiamento adatto per leggere il testo dantesco.
Il poeta non si è proposto di fare storia o cronaca.
Non è compito suo. Si è proposto di fare il poeta, il
profeta, il riformatore politico e sociale. Perciò segue le leggi della poesia e adopera tutti gli artifici
della narrazione, tra cui l’eccesso, l’esagerazione,
il sarcasmo, l’ironia, l’invettiva ecc., per rendere
più efficaci le sue parole. Se non facesse così, non
riuscirebbe a tenere vivi l’attenzione e il coinvolgimento del lettore e a trasmettergli le sue idee.
3. Dante ricorda con affetto la cara e buona immagine paterna di Brunetto, perché questi durante i loro incontri sulla terra gli ha insegnato come l’uomo
si eterna, qui su questa terra, con la fama. In questo
canto come in altri il poeta distingue l’insegnamento del maestro, che egli valuta positivamente,
dal suo comportamento morale, che egli condanna.
Un dannato può essere condannabile per un aspetto
ed ammirevole per un altro. Ciò vale per Brunetto
Latini ma anche per Ciacco, Farinata degli Uberti,
Pier delle Vigne, Ulisse ecc.
3.1. Dante condanna il peccato del maestro, perché
è un’azione contro la natura, e la natura è ministra
di Dio. Ma il peccato è anche contro la società,
danneggiata sia perché l’omosessuale tendenzialmente non genera figli, sia perché non riserva il debito amore alle donne. Nelle società tradizionali i 
Divina commedia. Inferno, a cura di P. Genesini 63
valori erano chiaramente definiti e chi non li faceva
propri era emarginato. E Firenze è talmente preoccupata del diffondersi dell’omosessualità, che nel
Duecento emana leggi per fermare il fenomeno.
4. Il poeta distingue una paternità biologica da una
paternità spirituale: non cita mai i suoi genitori (cita
però i suoi antenati), cita invece Brunetto Latini,
che ha costumi poco raccomandabili, ma che è stato
senz’altro un buon maestro, perché gli ha insegnato
come l’uomo si eterna con la fama. Lo stilnovismo,
fin da Guido Guinizelli che ne scrive la canzonemanifesto (1274), dà più importanza alla vita spirituale dell’individuo che alla nobiltà di sangue: la
prima è il risultato dell’impegno personale e degli
sforzi dell’individuo, la seconda è soltanto una questione di eredità di sangue, di cui non si ha alcun
merito.
5. La paternità naturale si realizza nei figli. La paternità spirituale si realizza nelle proprie opere (il
Tesoretto) o nell’insegnamento che si trasferisce ai
discepoli. Ambedue le forme di paternità permettono alla famiglia o all’individuo di sopravvivere a se
stesso e di perpetuarsi nel tempo, insomma di acquisire un’immortalità che non è diretta, ma si realizza
in una numerosa discendenza e nella fama presso i
posteri.
5.1. In Pd VIII, 85-148, il poeta affronta con impegno il problema dell’ereditarietà dei caratteri: Dio
ha distribuito sulla terra i caratteri che servono ad
una società giusta e funzionante; l’uomo però costringe a diventare sacerdote chi è nato per impugnare la spada, perciò la società umana è sempre in preda ai conflitti e al disordine.
6. Dante riprende il problema della fama in Pg XI,
82-117, quando incontra il miniaturista Oderisi da
Gubbio, poi in Pd XVII, 106-142, quando incontra il
trisavolo Cacciaguida. Oderisi dice che in vita voleva primeggiare nell’arte della miniatura, ma che ora
vede che la fama è come un battito di ciglia rispetto
all’eternità. Alla domanda del poeta se, ritornato
sulla terra, dovrà dire tutto ciò che ha visto (ma allora le sue parole saranno a molti indigeste) o se dovrà
tacere (ma allora non acquisterà fama presso i posteri), Cacciaguida risponde che dovrà dire tutto ciò
che ha visto, perché questa è la missione che gli è
stata assegnata. Dante quindi ne dà un giudizio articolato: da un punto di vista terreno, è un valore da
raggiungere; da un punto di vista ultraterreno, è come un soffio di vento, che ora spira di qui, ora di lì;
e che muta nome perché muta lato da cui soffia.
6.1. Il poeta aveva affrontato il problema della fama
fin da If III, 31-69, con gli ignavi, coloro che non
avevano fatto nessuna azione né onorevole né disonorevole, che meritasse di farli ricordare dopo la
morte. La risposta di Virgilio era stata durissima:
«Non ragioniam di lor, ma guarda e passa» (If III,
51). Nelle società tradizionali uno dei valori più
sentiti era quello di farsi ricordare dai figli e dai nipoti, in nome di una corrispondenza di affetti e di
ricordi che coinvolgeva i vivi verso i morti e i vivi
verso i loro discendenti. La vita e le società tradizionali riservavano più spazio, più tempo e più ricordi al passato e al futuro. Le società postindustriali moderne si proiettano unicamente nel
presente e nell’immediato futuro. Non lo fanno per
cattiva volontà o per una scelta consapevole, ma
perché non hanno tempo per comportarsi in altro
modo.
7. Dante aveva affrontato in precedenza il problema
della Fortuna, cioè della Provvidenza cristiana (If
VII, 73-96). A Virgilio aveva affidato il compito di
darne la formulazione più estesa del poema: 73.
«Colui (=Dio) il cui sapere trascende tutto, fece i
cieli e diede loro l’intelligenza angelica che li conduce, così che ogni intelligenza trasmette la luce al
cielo specifico, 76. distribuendo in modo equo la
luce. Similmente ai beni di questo mondo prepose
un’amministratrice e una guida generale (=la Fortuna), 79. che permutasse a tempo debito i beni vani
(=terreni) da un popolo all’altro e da una famiglia
all’altra, oltre le capacità di opporre resistenza della ragione umana. 82. Per questo motivo un popolo
domina e un altro è dominato, seguendo il giudizio
di costei, che è nascosto come il serpente nell’erba.
85. Il vostro sapere non può contrastarla: essa provvede [ai cambiamenti], giudica [il momento opportuno] e persegue i suoi fini come le altre intelligenze [perseguono] i loro. 88. Le sue permutazioni non
conoscono sosta: la necessità [di trasferire i beni] la
fa essere veloce. Perciò spesso avviene che qualcuno cambi completamente la sua condizione [sociale]. 91. Questa è colei che è tanto ingiuriata anche
da coloro che dovrebbero lodarla. E [invece] a torto
la ricoprono di biasimi e le attribuiscono una cattiva
fama. 94. Ma essa continua a rimanere beata e non
ode queste [denigrazioni]. Con le altre intelligenze
angeliche muove lietamente la sua sfera e gode per
la sua beatitudine». In séguito la storia dell’impero,
tratteggiata dall’imperatore Giustiniano, mostra
come la Provvidenza abbia usato i grandi personaggi come strumenti per i suoi fini (Pd VI, 1-96). Il
poeta si dice pronto ai colpi della Fortuna avversa
(vv. 91-96), ma le invettive di tutta l’opera mostrano che non lo ha fatto volentieri.
7.1. Brunetto Latini parla di fortuna, Dante invece
parla di Fortuna. La differenza è notevole: il maestro ha una visione conforme agli antichi e per così
dire laica della fortuna; il poeta ha una visione cristiana della stessa: la Fortuna è “ministra di Dio”
ed esegue i disegni di Dio.
7.2. Dante dice: «La fortuna dia pure i colpi a me,
come il villano dà i colpi alle zolle. Ma io sarò indifferente ad essi, mi preoccuperò soltanto della
mia rettitudine morale». Sono buoni propositi. E,
quando li dimentica, se li fa ripetere da Virgilio:
«Vien dietro a me, e lascia dir le genti: Sta come
torre ferma, che non crolla Già mai la cima per
soffiar di venti» (Pg V, 13-15).
8. Il canto ha un inizio piano, continua con la sorpresa dell’incontro del poeta con il maestro. Prosegue in tono tranquillo (il dialogo tra il poeta ed il
maestro). Quindi si alza di tono, prima con
l’invettiva di Brunetto contro le bestie discese da
Fiesole, cioè i fiorentini, poi con la risposta tutta
infuocata di Dante. Quindi c’è un abbassamento di
tensione (il poeta chiede al maestro chi sono i suoi 
Divina commedia. Inferno, a cura di P. Genesini 64
compagni di pena). Infine procede verso la conclusione: Brunetto raccomanda il suo Tesoro, nel quale
vive ancora. La conclusione (il poeta paragona il
maestro a uno di quelli che a Verona corrono per il
palio) raffredda in modo rapidissimo la tensione
precedente: il poeta prende le distanze dal maestro e
chiude il canto. Anche altrove Dante contrappone
due (o più) parti di un canto – una fredda (o tiepida
o neutra) e una esplosiva –, quindi conclude in modo
secco e netto in pochi versi. In diversi casi elimina
anche la conclusione: l’anonimo fiorentino che
s’impicca nelle sue case (If XIV, 139-152) o la morte di Ulisse (If XXVI, 136-142).
9. Dante scrittore è velenoso nei confronti di Brunetto. Gli fa dire: «Tiènti lontano dai costumi poco
raccomandabili dei fiorentini» (v. 69). Il sottinteso è
che egli si è tenuto lontano anche dai costumi poco
raccomandabili del maestro. La battuta, che non fuoriesce dal linguaggio normalizzato né dal linguaggio
quotidiano, mostra la complessità del linguaggio: il
linguaggio non è puramente descrittivo né è univoco: è importante ciò che dice ma anche – e forse di
più – quel che sottintende, quel che non dice. Oltre
a ciò un gesto o un atteggiamento non ha soltanto
una importanza funzionale (spingo il carro con le
mani), ma anche una dimensione simbolica (il segno
delle fiche, che Vanni Fucci, un ladro di Pistoia, fa
in spregio della divinità) o esemplare (i personaggi
sono figure di altro) o di altro tipo. Insomma il linguaggio è pluristratificato e i testi vanno letti secondo i quattro sensi delle scritture, che forse sono di
più. E spesso quel che non vien detto, che viene sottinteso o taciuto o alluso, è più importante di quel
che vien detto.
9.1. Per tutto il poema il poeta è attento ai gesti e ai
comportamenti dei personaggi. Il canto più esagitato
è forse If XXX, quando Mastro Adamo e Sinone,
greco di Troia, si scambiano due pugni e molte invettive. Ma anche Pg V, dove Dante descrive il
comportamento di chi, nel gioco della mora, vince e
di chi perde.
10. Brunetto lancia una durissima invettiva conto i
fiorentini, che ricopre di molteplici offese. Altre invettive sono contro i papi simoniaci (If XIX, 90-
118), contro Firenze (If XXVI, 1-6), contro Pisa e
contro Genova (If XXXIII, 79-90 e 151-157), contro
i prìncipi d’Italia (Pg VI, 76-151) ecc. L’invettiva è
un genere letterario diffuso ed apprezzato, che doveva rispettare numerosi criteri formali. In genere
chi la lanciava si preoccupava di non cadere nelle
mani di chi era oggetto dell’invettiva, altrimenti poteva rimpiangere il momento in cui l’aveva scritta.
La cosa curiosa è che le civiltà del passato che avevano una popolazione analfabeta quasi totale avevano una cura per la retorica e per la comunicazione di
gran lunga superiore alle civiltà moderne caratterizzate dall’industrializzazione e dal terziario avanzato. Il motivo è semplice: le società tradizionali, cioè
agricole, avevano più tempo da dedicare ai propri
progetti. Perciò i progetti erano meglio eseguiti. Ben
inteso, avere più tempo può anche significare semplicemente che c’erano meno impegni e meno cose
da fare. Oggi invece la società di massa, basata su
un consumismo spinto ed esasperato e sulla produzione di sempre nuovi status symbol, produce merci
– ed anche i libri e la cultura sono merci – che si
comperano, (forse) si leggono e poi si buttano. La
quantità sostituisce la qualità.
11. Dante conclude il canto in modo originale: fa
correre il maestro in modo disonorevole e lo paragona a uno che a Verona corre il palio e lo vince. Il
paragone è particolarmente intenso ed efficace per
due motivi: a) è concreto ed è legato alla vita quotidiana del lettore, e b) è associato ad un avvenimento sociale – il palio – che coinvolge fortemente
lo spettatore. Il poeta presta attenzione anche alle
chiusure dei canti, e si preoccupa di variarle continuamente. I goffi e reiterati svenimenti dei primi
canti sono scomparsi (If III, 135; V, 142).
12. Con il maestro, come in molti altri casi particolarmente importanti, il poeta usa il principio
dell’eccesso: quale potrebbe essere la maggiore offesa in un mondo in cui la virilità è valore supremo?
Chiaramente l’omosessualità. Così il poeta accusa il
maestro di sodomia. In tal modo la figura di Brunetto s’imprime più fortemente nell’immaginazione
del lettore. Il gesto con cui Brunetto si fa riconoscere da Dante è espressivo e potente per la sua volgarità: lo prende per il mantello e glielo tira. Nella
vita faceva così per avvicinarsi agli altri uomini e,
in particolare, ai suoi studenti. Ma il poeta finge
d'ignorare il peccato del maestro, che invece è ben
piantato in fronte al lettore. E, per contrasto, rivendica i suoi costumi fortemente virili: “Il mio maestro è all’inferno, io certamente non vi andrò per
quel suo peccato. Però era un bravo maestro!”. Anche in questo caso egli usa il principio del contrasto: una cosa bianca è più bianca vicino a una cosa
nera. Un omosessuale è ancora più volgare e spregevole davanti a chi non lo è; e chi non è omosessuale è ancora più onesto e degno di ammirazione
agli occhi del lettore. Queste tecniche retoriche ci
sono, ma il lettore fa fatica a vederle e cade coinvolto nel tranello che lo scrittore gli tende. Alla fine del canto il poeta reagisce violentemente nei
confronti del maestro: lo maltratta, facendolo volgarmente correre come un personaggio da fiera.
Chiaramente tutto ciò è giusto: maltrattare un omosessuale, che offende la parte maschile dell’umanità, che offende la virilità, che non compie i
suoi doveri nei confronti delle donne (che hanno
bisogno di figli per sentirsi realizzate) e della società (che ha bisogno di cittadini per esistere e per
funzionare, e la mortalità era costantemente elevatissima), è del tutto legittimo. Anzi è riprovevole
non farlo.
12.1. Oggi i valori sono cambiati e in nome di un
principio di tolleranza male inteso si devono rispettare anche coloro che non hanno alcun rispetto per
quegli altri che sono la maggioranza. Il paradosso
delle società tolleranti e democratiche è che impongono alla maggioranza dei cittadini di rispettare
i valori della minoranza e non impongono alle minoranze devianti di rispettare i valori della maggioranza. I diritti dei meno valgono maggiormente dei
diritti dei più. Chi offende i diritti o i valori della 
Divina commedia. Inferno, a cura di P. Genesini 65
maggioranza non è punito, anzi è considerato un eroe, un trasgressivo. Invece chi non rispetta i valori
delle minoranze è accusato di ogni crimine e di ogni
nefandezza. Le società tradizionali erano molto più
democratiche. D’altra parte – se si deve accettare
l’analisi sociologica di H. Marcuse (1898-1979), un
filosofo tedesco che influenza la contestazione giovanile degli anni Sessanta – la società consumistica
impone la tolleranza non perché essa sia un valore
sociale di convivenza, ma perché l’individuo, distolto dai suoi specifici valori che vengono sostituiti da
valori massificati e messi tutti sullo stesso piano, si
dedica a tempo pieno al valore universale delle società industrializzate: la merce e il consumo della
merce.
13. Anche la Divina commedia è piena di sesso:
Francesca e Paolo e il sesso normale, cioè secondo
natura, anche se fuori del matrimonio e con produzione di corna (If V, 97-107), Brunetto Latini e il
sesso contro natura (If XV, 31-42 e 100-114). Ma
molti dannati sono nudi, a dimostrare la loro perdita
di dignità: gli ignavi (If III, 31-69), come gli scialacquatori e i prodighi (If XIII, 115-126). Nelle altre due cantiche si trovano retroscena sessuali un po’
diversi. In purgatorio Nino Visconti si lamenta perché la moglie lo ha dimenticato e si è risposata: ciò
dimostra quanto l’amore di una donna diminuisce, se
non è ravvivato dagli occhi e dal tatto (Pg VIII, 73-
78). In paradiso s’incontrano due donne di malaffare: Cunizza da Romano, una ninfomane che non si
faceva pagare e che cambia vita soltanto in tarda età; e Raab, una prostituta cananea che si concedeva
ad amici e a nemici, purché paganti, e che cambia
mestiere quando ha messo da parte un gruzzolo sufficiente per la vecchiaia (Pd IX, 25-36; e 112-126).
14. La punizione dei sodomiti rimanda alla pioggia
di fuoco e di zolfo con cui Dio punisce la città di
Sodoma e di Gomorra (Gn 18, 20 e 19, 24-25), i cui
abitanti praticavano largamente questo vizio. Dalla
città di Sodoma deriva anche il loro nome.
La struttura del canto è semplice: 1) i due poeti seguono la riva del fiume Flegetónte, quando un dannato riconosce Dante; 2) è Brunetto Latini, maestro
del poeta, che prevede per lui un grande futuro ma
lo mette in guardia dai fiorentini, che lo vogliono
fare a pezzi; 3) Dante dice che ha ancora impressa
nella memoria l’immagine paterna di Brunetto, perché gli ha insegnato come l’uomo si eterna con la
fama; quindi 4) il poeta chiede chi sono i suoi compagni di pena; 5) il dannato gli risponde, poi raccomanda il suo Tesoro, nel quale vive ancora; e 6)
raggiunge di corsa i suoi compagni.
Divina commedia. Inferno, a cura di P. Genesini 66
Canto XIX
O Simon mago, o miseri seguaci
che le cose di Dio, che di bontate
deon essere spose, e voi rapaci
1
per oro e per argento avolterate,
or convien che per voi suoni la tromba,
però che ne la terza bolgia state.
4
Già eravamo, a la seguente tomba,
montati de lo scoglio in quella parte
ch’a punto sovra mezzo ‘l fosso piomba.
7
O somma sapienza, quanta è l’arte
che mostri in cielo, in terra e nel mal mondo,
e quanto giusto tua virtù comparte!
10
Io vidi per le coste e per lo fondo
piena la pietra livida di fóri,
d’un largo tutti e ciascun era tondo.
13
Non mi parean men ampi né maggiori
che que’ che son nel mio bel San Giovanni,
fatti per loco d’i battezzatori;
16
l’un de li quali, ancor non è molt’anni,
rupp’io per un che dentro v’annegava:
e questo sia suggel ch’ogn’omo sganni.
19
Fuor de la bocca a ciascun soperchiava
d’un peccator li piedi e de le gambe
infino al grosso, e l’altro dentro stava.
22
Le piante erano a tutti accese intrambe;
per che sì forte guizzavan le giunte,
che spezzate averien ritorte e strambe.
25
Qual suole il fiammeggiar de le cose unte
muoversi pur su per la strema buccia,
tal era lì dai calcagni a le punte.
28
“Chi è colui, maestro, che si cruccia
guizzando più che li altri suoi consorti”,
diss’io, “e cui più roggia fiamma succia?”.
31
Ed elli a me: “Se tu vuo’ ch’i’ ti porti
là giù per quella ripa che più giace,
da lui saprai di sé e de’ suoi torti”.
34
E io: “Tanto m’è bel, quanto a te piace:
tu se’ segnore, e sai ch’i’ non mi parto
dal tuo volere, e sai quel che si tace”.
37
Allor venimmo in su l’argine quarto:
volgemmo e discendemmo a mano stanca
là giù nel fondo foracchiato e arto.
40
Lo buon maestro ancor de la sua anca
non mi dipuose, sì mi giunse al rotto
di quel che si piangeva con la zanca.
43
“O qual che se’ che ‘l di sù tien di sotto,
anima trista come pal commessa”,
comincia’ io a dir, “se puoi, fa motto”.
46
Io stava come ‘l frate che confessa
lo perfido assessin, che, poi ch’è fitto,
richiama lui, per che la morte cessa.
49
Ed el gridò: “Se’ tu già costì ritto,
se’ tu già costì ritto, Bonifazio?
Di parecchi anni mi mentì lo scritto.
52
Se’ tu sì tosto di quell’aver sazio
per lo qual non temesti tòrre a ‘nganno
la bella donna, e poi di farne strazio?”.
55
Tal mi fec’io, quai son color che stanno,
per non intender ciò ch’è lor risposto,
quasi scornati, e risponder non sanno.
58
1. O mago Simone, o voi, miserabili suoi seguaci,
che le cose di Dio, le quali devon esser date come
spose ai buoni, voi rapaci per oro e per argento date
in adulterio, 4. ora per voi suonerà la tromba del
mio canto, perché state nella terza bolgia. 7. Nella
bolgia seguente, eravamo già saliti in quella parte
dello scoglio-ponticello, che sovrasta a perpendìcolo il mezzo della fossa. 10. O somma sapienza,
quant’è grande l’arte che mostri in cielo, in terra e
nel mondo dei malvagi, e con quanta giustizia la
tua potenza distribuisce premi e castighi! 13. Per le
pareti scoscese e per il fondo della bolgia io vidi la
pietra livida piena di fori, tutti ugualmente larghi e
circolari. 16. Non mi apparivano più piccoli né più
grandi di quelli che si trovano nel mio bel battistero
di san Giovanni, destinati alla funzione di battezzatoi, 19. uno dei quali, non molti anni or sono, io
ruppi per salvare un tale che vi stava annegando
dentro: e questa sia l’interpretazione definitiva, che
smentisca ogni altra interpretazione. 22. Dall’apertura di ciascun foro sporgevano i piedi e le gambe di un peccatore sino ai polpacci, il resto del corpo rimaneva dentro. 25. Tutti [i dannati] avevano le
piante dei piedi accese, perciò le giunture guizzavano così forte, che avrebbero spezzato legami di
vimini attorti e corde di erbe intrecciate. 28. Le
fiamme si muovevano dai calcagni alle punte dei
piedi, come il fiammeggiare delle cose unte si muove soltanto sulla loro superficie. 31. «O maestro,
chi è colui che soffre tormenti più degli altri suoi
compagni» dissi, «e che è lambìto da una fiamma
più rossa?» 34. Ed egli a me: «Se vuoi che ti porti
laggiù seguendo la strada meno ripida, saprai da lui
il nome e le colpe». 37. Ed io: «Tanto mi piace
[andar giù] quanto piace a te: tu sei il mio signore,
sai che non mi allontano da quel che tu vuoi e sai
anche quel che io lascio inespresso». 40. Allora venimmo sul quarto argine, volgemmo e discendemmo
laggiù, a sinistra, nel fondo pieno di buche e stretto.
43. Il buon maestro non mi depose dalle sue anche,
finché non giunse vicino al pozzetto di quel dannato, che piangeva con le gambe. 46. «Chiunque tu
sia, o anima trista, conficcata come un palo [nel terreno], che hai in basso quel che va in alto» io cominciai a dire, «parla, se puoi.» 49. Io stavo in attesa come il frate che confessa il perfido assassino, il
quale, dopo che è capovolto, lo richiama per ritardare ancora un po’ la morte. 52. Ed egli gridò: «Sei
tu già qui in piedi, sei tu già qui in piedi, o Bonifacio? Di parecchi anni mi mentì la mia conoscenza
del futuro. 55. Ti sei saziato così presto di quella
ricchezza, per la quale non temesti di prender con
l’inganno la bella donna (=la Chiesa) e poi di farne
strazio?». 58. Io mi feci come colui che, non comprendendo ciò che gli vien risposto, resta come
scornato e non sa rispondere. 
Divina commedia. Inferno, a cura di P. Genesini 67
Allor Virgilio disse: «Dilli tosto:
“Non son colui, non son colui che
credi»”;
e io rispuosi come a me fu imposto.
61
Per che lo spirto tutti storse i piedi;
poi, sospirando e con voce di pianto,
mi disse: “Dunque che a me richiedi?
64
Se di saper ch’i’ sia ti cal cotanto,
che tu abbi però la ripa corsa,
sappi ch’i’ fui vestito del gran manto;
67
e veramente fui figliuol de l’orsa,
cupido sì per avanzar li orsatti,
che sù l’avere e qui me misi in borsa.
70
Di sotto al capo mio son li altri tratti
che precedetter me simoneggiando,
per le fessure de la pietra piatti.
73
Là giù cascherò io altresì quando
verrà colui ch’i’ credea che tu fossi
allor ch’i’ feci ‘l sùbito dimando.
76
Ma più è ‘l tempo già che i piè mi
cossi
e ch’i’ son stato così sottosopra,
ch’el non starà piantato coi piè rossi:
79
ché dopo lui verrà di più laida opra
di ver’ ponente, un pastor sanza legge,
tal che convien che lui e me ricuopra.
82
Novo Iasón sarà, di cui si legge
ne’ Maccabei; e come a quel fu molle
suo re, così fia lui chi Francia regge”.
85
Io non so s’i’ mi fui qui troppo folle,
ch’i’ pur rispuosi lui a questo metro:
“Deh, or mi dì : quanto tesoro volle
88
Nostro Segnore in prima da san Pietro
ch’ei ponesse le chiavi in sua balìa?
Certo non chiese se non “Viemmi retro”.
91
Né Pier né li altri tolsero a Matia
oro od argento, quando fu sortito
al loco che perdé l’anima ria.
94
Però ti sta, ché tu se’ ben punito;
e guarda ben la mal tolta moneta
ch’esser ti fece contra Carlo ardito.
97
E se non fosse ch’ancor lo mi vieta
la reverenza delle somme chiavi
che tu tenesti ne la vita lieta,
100
io userei parole ancor più gravi;
ché la vostra avarizia il mondo attrista,
calcando i buoni e sollevando i pravi.
103
Di voi pastor s’accorse il Vangelista,
quando colei che siede sopra l’acque
puttaneggiar coi regi a lui fu vista;
106
quella che con le sette teste nacque,
e da le diece corna ebbe argomento,
fin che virtute al suo marito piacque.
109
Fatto v’avete Dio d’oro e d’argento;
e che altro è da voi a l’idolatre,
se non ch’elli uno, e voi ne orate cento?
112
Ahi, Costantin, di quanto mal fu matre,
non la tua conversion, ma quella dote
che da te prese il primo ricco patre!”.
115
E mentr’io li cantava cotai note,
o ira o coscienza che ‘l mordesse,
forte spingava con ambo le piote.
11
8
61. Allora Virgilio disse: «Digli sùbito: “Non son
colui, non son colui che credi!”». Io risposi come mi
fu detto. 64. Perciò lo spirito storse completamente
i piedi; poi, sospirando e con voce di pianto, mi disse: «E allora che cosa vuoi? 67. Se t’interessa tanto
sapere chi io sia, che perciò sei corso giù per la costa, sappi che vestii il gran manto papale. 70. Fui
vero figlio dell’orsa (=un Orsini) e così desideroso
[di ricchezza] per ingrandire gli orsetti (=i nipoti),
che lassù imborsai denaro, qui me stesso. 73. Sotto
il mio capo son trascinati gli altri papi simoniaci
che mi precedettero, appiattati dentro le fessure
della pietra. 76. Laggiù cascherò anch’io, quando
verrà colui che io credevo che tu fossi, quando ti
feci l’improvvisa domanda. 79. Ma il tempo, durante il quale mi son cotto i piedi e son rimasto così
sottosopra, è più lungo di quello che egli resterà
piantato con i piedi in fiamme. 82. Dopo di lui,
macchiato di colpe ben più vergognose, verrà da
ponente (=dalla Francia) un altro pastore senza legge (=papa Clemente V), che ricoprirà lui e me. 85.
Sarà un nuovo Giasone, del quale si legge nei Maccabei; e, come a questi fu arrendevole il suo re
(=Antioco Epifàne), così sarà con lui il re di Francia (=Filippo il Bello)». 88. Io non so se a questo
punto fui troppo temerario, perché gli risposi in
questo modo: «Deh, ora dimmi: quanto denaro volle
91. nostro Signore, quando affidò le chiavi a san
Pietro? Gli disse soltanto “Viènimi dietro”. 94. Né
Pietro né gli altri apostoli pretesero oro e argento da
Matìa, quando fu destinato al posto, che l’anima
malvagia (=Giuda Iscariota) perse. 97. Perciò sta’
pure così, perché sei punito a dovere, e custodisci
bene il denaro male acquistato, che ti rese ardito
contro Carlo d’Angiò. 100. E, se non me lo vietasse
la riverenza per le somme chiavi (=la sede papale)
che tenesti nella vita lieta, 103. io userei parole ancor più gravi, perché la vostra avarizia corrompe il
mondo, calpestando i buoni e sollevando i malvagi.
106. Parlò di voi Giovanni l’Evangelista, quando
vide colei (=la Roma dei papi) che siede sopra le
acque puttaneggiare con i re; 109. [proprio] quella
[donna] che nacque con sette teste (=i sette sacramenti e i sette doni dello Spirito Santo) e che ebbe
vigoroso aiuto dalle dieci corna (=i dieci comandamenti), finché il suo comportamento piacque a
suo marito. 112. Vi siete fatti un dio d’oro e
d’argento; e quale differenza c’è tra voi e gli adoratori di idoli, se non che essi ne adorano uno, mentre
voi ne adorate cento? 115. Ahi, o Costantino, di
quanto male fu causa non la tua conversione [al cristianesimo], ma quella donazione con cui facesti
ricco il primo papa (=Silvestro I)!». 118. Mentre gli
cantavo queste note, o rabbia o coscienza che lo
mordesse, scalciava fortemente con ambedue i piedi.
Divina commedia. Inferno, a cura di P. Genesini 68
I’ credo ben ch’al mio duca piacesse,
con sì contenta labbia sempre attese
lo suon de le parole vere espresse.
121
Però con ambo le braccia mi prese;
e poi che tutto su mi s’ebbe al petto,
rimontò per la via onde discese.
124
Né si stancò d’avermi a sé distretto,
sì men portò sovra ‘l colmo de l’arco
che dal quarto al quinto argine è tragetto.
127
Quivi soavemente spuose il carco,
soave per lo scoglio sconcio ed erto
che sarebbe a le capre duro varco.
130
Indi un altro vallon mi fu scoperto. 133
121. Io credo che le mie invettive piacessero alla
mia guida, che ascoltò con volto lieto il suono delle
mie franche parole. 124. Perciò mi prese con ambedue le braccia e, stringendomi al petto, risalì per
il sentiero da cui era discesa. 127. Non si stancò di
tenermi abbracciato strettamente e mi portò sopra il
ponte che collega il quarto ed il quinto argine. 130.
Qui depose dolcemente il carico, dolcemente a causa dello scoglio disagevole e ripido, che sarebbe
stato un passaggio difficile anche per le capre. 133.
Da qui mi si scoprì un’altra bolgia.
I personaggi
Simone secondo gli Atti degli apostoli (8, 9-24) era
un famoso mago di una città della Samaria. Quando
vede Pietro e Giovanni fare miracoli, chiede loro di
avere dietro compenso la stessa capacità. Pietro maledice lui e il suo denaro. Da Simone è detta simonia la colpa di chi fa commercio delle cose sacre.
Il papa Niccolò III (1277-1280), al secolo Giovanni
Gaetano Orsini, ha una condotta irreprensibile prima
di ricoprire la carica pontificia. Poi beneficia i parenti (è il primo papa a mettere in pratica il nepotismo) e diventa avido.
Il papa Bonifacio VIII (Anagni 1235ca.-Roma
1303), al secolo Benedetto Caetani, viene eletto
cardinale nel 1281 e papa nel 1294. Nel 1300 indìce il primo giubileo. Cerca d’imporre la sua autorità
in Italia e l’autorità della Chiesa in Europa. Si scontra perciò con il re di Francia Filippo il Bello (1268-
1314), che ammonisce con due bolle (1301 e 1302).
Il sovrano francese reagisce accusandolo di aver
tramato ai danni del papa Celestino V, quindi scende in Italia e lo fa arrestare ad Anagni. Muore poco
dopo per l’offesa subìta.
Il papa Clemente V (1305-1314), al secolo
Bertrand de Got, succede a papa Benedetto XI, che
occupa il trono pontificio soltanto per nove mesi
(1304). È nominato grazie all’appoggio del re di
Francia Filippo il Bello, a cui rimane politicamente
vincolato, tanto che porta la sede pontificia ad Avignone. Neanche con i papi successivi la Santa Sede
riesce ad esprimere un programma autonomo dai
condizionamenti reali e conduce una vita opulenta
nella reggia avignonese.
Il papa Silvestro I (314-336) secondo la leggenda
guarisce dalla lebbra l’imperatore Costantino, il
quale lo ricompensa concedendogli la città di Roma.
Da questa donazione – che Dante crede autentica –
trae origine il potere temporale del papato.
Giasone è un personaggio biblico. Compera il sommo sacerdozio dal re Antioco IV Epifàne, poi ricopre in modo indegno la carica (2 Mac IV).
Carlo I d’Angiò (1226-1285) è fratello di Luigi IX
il Santo, re di Francia. Con l’aiuto del papato diventa re di Sicilia, che toglie alla casa di Svevia (1266-
68). Si rifiuta di sposare un suo nipote con una nipote del papa Nicolò III. Questi si vendica privandolo
del titolo di senatore di Roma e di vicario della Toscana e appoggiando la ribellione della Sicilia
(1282).
Le chiavi di san Pietro sono le chiavi che nel Vangelo Cristo dà a Pietro per farlo capo della Chiesa.
Le chiavi quindi indicano il trono papale o la Chiesa
Commento
1. Il canto comincia tranquillamente, poi Dante si fa
portare da Virgilio a vedere il dannato che è piantato a testa in giù e che ha le fiamme sulle piante dei
piedi. Il dannato lo scambia per il papa Bonifacio
VIII. A questo punto Dante lancia una durissima e
lunghissima invettiva contro gli uomini di Chiesa,
che si sono macchiati di simonia (vv. 90-117). Se la
prende anche con l’imperatore Costantino, colpevole di aver dato il possesso di Roma a papa Silvestro
I, che lo ha guarito dalla lebbra. Da quel primo possesso sarebbe poi derivato il potere temporale dei
papi, che il poeta disapprova con ogni forza, perché
mescola il potere spirituale e il potere temporale
della Chiesa.
1.2. Il poeta condanna la simonia dei papi richiamandosi direttamente al Vangelo, quindi rimprovera lo stesso imperatore Costantino, a causa del dono
che ha portato la Chiesa ad occuparsi di beni mondani. Con estrema abilità riesce a condannare anche
i papi che sarebbero saliti sul soglio pontificio dopo
il 1300, anno del suo viaggio nell’oltretomba: Niccolò III lo “riconosce” per Bonifacio VIII grazie alla capacità che i dannati hanno di conoscere il futuro (If X), quindi parla degli altri papi simoniaci, che
l’avrebbero spinto sempre più giù nella roccia. Il
papa però o vede male o, come altri dannati, vuole
essere velenoso e vendicativo, perché scambia il
poeta per Bonifacio VIII.
1.3. La punizione a cui sono condannati i papi non
è un’invenzione originale di Dante: era la pena
comminata agli assassini. Erano sepolti nel terreno
a testa in giù e morivano soffocati. La giustizia medioevale non ammetteva eccezioni né attenuanti.
1.4. La condanna della simonia è tanto più efficace
in quanto fatta innanzi tutto da un papa, e poi ribadita dal poeta. Il papa è spinto a confessarsi come i
dannati sono spinti sulla riva dell’Acherónte dalla
giustizia divina: riconosce il suo peccato, accusa gli
altri papi di simonia, prevede che i papi successivi
lo cacceranno ancora più giù nella roccia. Egli prova il desiderio di punire se stesso ma anche il desiderio vendicativo di accusare gli altri papi. L’articolata autodenuncia che egli fa provoca la conse-
Divina commedia. Inferno, a cura di P. Genesini 69
guente articolata risposta del poeta. Il papa dimostra
la freddezza dello storico o del cronista: compiaciuto, informa con grande precisione. E, ugualmente
compiaciuto, coinvolge anche gli altri papi.
1.5. La collusione della Chiesa con il re di Francia
Filippo il Bello è condannata ancora, e con parole
ugualmente forti, in Pg XXXII, 130-160: il papa è
paragonato a una «puttana sciolta», cioè discinta, il
sovrano francese a un «gigante» e a un «drudo»,
cioè a un amante spregevole, la Chiesa a un «mostro», cioè a un drago mostruoso, e a una «nova
belva», cioè a una beva mostruosa. Anche in questo
caso il poeta prende immagini dall’Apocalisse.
2. Nel canto compare esplicitamente il papa Bonifacio VIII, che il poeta considera la causa del suo esilio. Il dannato, il papa Niccolò III Orsini, scambia il
poeta per Bonifacio VIII e lo accusa malignamente
di amare il denaro (vv. 52-63). Il papa era già apparso indirettamente in If VI, 69, dove Ciacco, un goloso fiorentino, lo accusa di schierarsi con i guelfi neri
e di favorire il colpo di Stato di costoro; in If XV,
112-114, il poeta ricorda che trasferisce il vescovo
Andrea de’ Mozzi da Firenze a Vicenza e con questa associazione coinvolge il pontefice nel degrado
morale del vescovo; e in If XXVII, 85, lo definisce
«lo principe d’i novi Farisei», facendo riferimento al
Vangelo, dove Gesù rimprovera i farisei di essere
sepolcri imbiancati (Mt. 23, 13-36), e lo accusa di
aver ingannato Guido da Montefeltro, un capitano di
ventura esperto in inganni. Il papa però riappare anche nelle altre cantiche: in Pg XX, 85-93, Ugo Capeto, re di Francia, parla della sua futura cattura ad
Anagni ad opera di un emissario di Filippo il Bello,
re di Francia; in Pd IX, 127-142, Folchetto da Marsiglia, prima poeta e poi frate domenicano, lo accusa
di pensare al denaro e di non pensare a liberare il
sepolcro di Cristo; in Pd XXVII, 19-27, san Pietro
lo accusa di usurpare la sede papale e di aver fatto
di Roma una cloaca. A parte questo canto, negli altri
è citato sempre con una perifrasi.
2.1. Bonifacio VIII ricompare direttamente anche in
If XXVII, 85-111, dove giganteggia per la sua diabolica astuzia: a Guido da Montefeltro, un capitano
di ventura famoso in tutta Europa per i suoi inganni,
chiede un consiglio fraudolento, per far cadere la
città di Palestrina. Lo convince dicendogli che lo
assolveva dal peccato ancor prima che lo commettesse. Guido si lascia convincere. Dopo morto, un
demonio logico rivendica a sé la sua anima, poiché
non ci si può pentire prima di commettere peccato.
3. L’invettiva di Dante non nasce dal cuore, cioè
non è spontanea, nasce dalla ragione ed è piena di
cultura. Il poeta si richiama al Vangelo (vv. 90-96),
pronuncia una prima condanna (vv. 97-99) e fa una
ripresa più incandescente (vv. 100-105), che si richiama ulteriormente alle Sacre scritture (vv. 105-
111), quindi fa una ripresa della condanna (vv. 112-
114) che allarga il discorso all’imperatore Costantino, causa involontaria della corruzione papale, con
il quale chiude in modo alto il suo intervento (vv.
115-118). L’invettiva è “rafforzata” dalle reazioni
del papa che soltanto alle parole del poeta – «o ira o
coscienza che ‘l mordesse» – si rende conto del suo
comportamento vergognoso, che prima aveva descritto con la precisione meticolosa di un cronista.
Ed è avvalorata anche dal compiacimento dimostrato da Virgilio, che ascolta le parole di Dante e dà il
suo totale assenso.
3.1. L’invettiva del poeta piace anche a Virgilio,
che esprime la sua approvazione prendendolo in
braccio, stringendolo al petto e riportandolo sul
ponte che collega il quarto e il quinto argine. In altri casi, ad esempio in If XXX, 130-148, Virgilio
rimprovera Dante perché ascolta affascinato due
dannanti, maestro Adamo e il greco Sinone, che litigano, si rinfacciano le rispettive colpe e si scambiano un paio di cazzotti. In Pg II, 106-123, invece
ambedue i poeti si sentono rimproverati da Catone,
poiché si erano fermati ad ascoltare Casella che
stava cantando una canzone di Dante. Il rapporto tra
i due poeti è sempre vario e mai scontato.
4. L’invettiva è una delle figure retoriche più efficaci: un personaggio inveisce per qualche motivo
(che è detto) contro qualcuno o contro qualcosa secondo i canoni della buona retorica. Essa è in genere particolarmente violenta, eccessiva ed infuocata.
Nel caso specifico Dante usa parole forti, prese quasi letteralmente dall’Apocalisse (17, 9) di Giovanni: «Parlò di voi Giovanni l’Evangelista, quando
vide colei (=la Roma dei papi) che siede sopra le
acque puttaneggiare con i re». L’evangelista però si
riferisce a Roma pagana, Dante a Roma papale.
5. Il poeta ricorre in molteplici occasioni alla violenza dell’invettiva: con Brunetto Latini contro i
fiorentini (If XV, 61-78), contro i papi simoniaci (If
XIX, 88-117), contro Pisa e contro Genova (If
XXXIII, 79-90 e 151-157). Una delle più intense
ed appassionate, senz’altro la più lunga e la più violenta, si trova in Pg VI, 76-151: davanti all’affettuoso abbraccio di Sordello da Goito e di Virgilio,
due conterranei che non si erano mai conosciuti, il
poeta si scaglia con parole durissime contro i prìncipi italiani costantemente in conflitto tra loro, contro la Chiesa che invade l’ambito politico che spetta all’Impero, contro l’imperatore che trascura
l’Italia per occuparsi unicamente della Germania,
contro lo stesso Dio che sembra essersi dimenticato
dell’Italia, infine contro Firenze che fa e disfà le
leggi e che manda in esilio e richiama i suoi cittadini.
5.1. Anche Pg VI ha una struttura simile a questo
canto: un inizio tranquillo, poi all’improvviso c’è lo
scoppio dell’invettiva. La retorica antica suggeriva
di mettere insieme o vicini due argomenti di diverso tipo, per accentuarne le caratteristiche grazie
all’eccessivo contrasto: il color bianco vicino al color nero diventa più bianco
6. Un’altra applicazione dell’ars dicendi dantesca
è costituita dall’imitazione del linguaggio artificioso e forbito di Pier delle Vigne (If XIII, 4-9, 30-39,
55-78) e dall’orazion picciola che Ulisse rivolge ai
suoi compagni, per convincerli ad andare a visitare
il mondo «sanza gente» (If XXVI, 112-120). Nel
Purgatorio, che dedica tanto spazio ai poeti e alla
poesia, lo scrittore imita la lingua aristocratica e
sonante del poeta provenzale Arnaut Daniel
Divina commedia. Inferno, a cura di P. Genesini 70
(1155ca.-1215 ca.) (Pg XXIV, 139-148). Invece nel
Paradiso al trisavolo Cacciaguida mette in bocca un
latino suggestivo ed ipnotico (Pd XV, 28-30).
7. Il valore e la gravità dell’invettiva si colgono soltanto se si tiene presente il contesto storico: dopo la
morte del papa Bonifacio VIII (1303), che si era
preoccupato della grandezza e del prestigio sia spirituale sia mondano della Chiesa, sul soglio pontificio
va prima Benedetto XI (1303-1304) e poi Clemente
V (1305-1314), un papa francese, che porta la sede
papale ad Avignone. In tal modo inizia un profondo
e lunghissimo periodo di crisi per la Chiesa (la cattività avignonese), che si conclude soltanto nel
1378, quando la sede papale è riportata a Roma. Ciò
però dà luogo al Grande Scisma (1378-1416): la
Chiesa ha un papa avignonese, un altro romano, e
per qualche tempo ha tre papi. Esso si conclude soltanto 40 anni dopo con il concilio di Costanza
(1416-20).
8. Nel 1440 l’umanista Lorenzo Valla mediante una
analisi filologica del testo dimostra che la cosiddetta
Donazione di Costantino è un falso che risale al
sec. VII (De falso credita et ementita Constantini
donatione). La cosa però non deve sorprendere più
di tanto: nel Medio Evo le falsificazioni, le manipolazioni, le interpolazioni (in buona o in mala fede)
erano diffusissime. O, meglio, non esisteva – perché
si doveva ancora formare – l’idea che il testo andava letto e tramandato com’era uscito dalle mani
dell’autore. Perciò, se non vogliamo comportarci in
modo acritico e anacronistico, dobbiamo sempre tenere presente che quelle falsificazioni sono tali per
noi, non erano considerate falsificazioni dai diretti
interessati. Con il tempo i valori e i criteri di scientificità cambiano. E, se ci fa piacere, possiamo sempre
dire che i nostri sono migliori, più rigorosi e più
«scientifici». I medioevali, per motivi tecnici, non
verranno certamente a smentirci.
8.1. Non deve sfuggire poi che manipolare un testo
significava leggere attivamente un testo. La filologia
invece trasforma il testo in un dato immutabile, in
un corpo morto, senza vita e senza contenuto. Porta
alla imbalsamazione del testo. La tesi poi che si deve riportare il testo alle ultime volontà dello scrittore ha provocato numerosi paradossi su cui non conviene insistere. Non si vuol mettere in discussione
l’importanza di avere un testo senza le letture intermedie che ci separano dall’autore. Ma non si deve
trasformare in dogma una semplice possibilità e un
semplice strumento di lavoro, il cui valore non è mai
teorico, è sempre legato ai risultati pratici che di
volta in volta permette o non permette. Il restauro
filologico poi è soltanto la condizione o, meglio, una
delle condizioni imprescindibili per capire correttamente un testo. Insomma il lavoro vero e proprio sul
testo avviene dopo tale restauro. Il corretto approccio a un testo non è un dogma da applicare meccanicamente. Ha questo significato: permette di cogliere
più facilmente la ricchezza di un testo.
8.2. Peraltro questo falso ha una sua spiegazione:
giustificare o, meglio, fondare sul piano giuridico le
pretese della Chiesa su Roma e i territori circostanti.
La Chiesa quindi prende le sue precauzioni per prevenire future rivendicazioni di quei territori: li riceve da chi ne può legittimamente disporre e che
perciò li può alienare. Da parte sua Valla dimostra
la falsità del documento non per amore del sapere,
ma perché doveva difendere il suo datore di lavoro,
il sovrano di Napoli, dalle richieste di tributi che la
Chiesa avanzava verso il regno di Napoli, su cui
aveva diritti di origine feudale. Insomma il falso era
uno dei tanti strumenti di lotta politica. E si deve
aggiungere: di ieri come di oggi. Perciò l’analisi
filologica è importante, ma non è l’unica possibile
né a priori è la più importante.
8.3. Da parte sua la Chiesa dimostra buon senso e
responsabilità: a) giustifica sul piano giuridico le
sue pretese, così nessuno può rivendicare il possesso
di quelle terre; b) preferisce fare un documento falso che spargere fiumi d’inchiostro o di sangue per
difendere in séguito le sue pretese; c) l’attacco che
subisce non è fatto in nome della verità, ma per sottrarsi ai suoi tributi ed eventualmente per impossessarsi dei suoi beni; d) se non s’impossessava lei dei
beni, ci avrebbero pensato i nobili di Roma o di
Napoli, colpevoli soltanto di essere arrivati con secoli di ritardo. Ci sono le prove: a) i piccoli tiranni
delle città italiane legittimano le loro conquiste fatte con la forza acquistando titoli nobiliari dall’imperatore o dal papa; b) le tesi di Martin Lutero
(1517) scatenano sùbito gli appetiti di contadini,
cavalieri e principi tedeschi sui beni della Chiesa...
8.4. Il falsificatore doveva essere molto abile, se
passano 750 anni prima che sia scoperto…
9. Virgilio prende in braccio due volte Dante (vv.
34-45 e 124-130). Anche in séguito il poeta si aggrappa a Virgilio (If XXXIV, 70). Invece altrove
non riesce ad abbracciare Casella, perché è un’ombra vana, «fuorché nell’aspetto» (Pg II, 79-81),
mentre i due poeti Sordello da Goito e Virgilio si
abbracciano (Pg VI, 73-75). Non ha senso leggere
l’opera per individuarne le contraddizioni. Dante
non è un logico, è un poeta. E come tale si prende
la libertà di decidere come vuole.
10. La conclusione del canto è rapidissima, un solo
verso (v. 133), che aggancia il canto al canto successivo. In tal modo si ripete il contrasto tra parte
tranquilla e parte infuocata del canto. Un altro canto che si conclude allo stesso modo è If XV: Brunetto Latini, il bravo maestro del poeta che gli preannuncia fama e gloria, rincorre volgarmente la
schiera dei suoi compagni e sembrava, al pallio di
Verona, colui che vince, non colui che perde.
La struttura del canto è semplice: 1) il poeta inveisce contro Simon mago e tutti i suoi seguaci;
quindi 2) Virgilio lo porta nel fondo dell’argine,
dove sono puniti i simoniaci; 3) il papa Niccolò III
lo scambia per Bonifacio VIII; poi racconta come in
vita ha imborsato denaro e lì se stesso; 4) Dante allora lancia una violentissima invettiva contro i papi
simoniaci, che piace a Virgilio; 5) il ritorno dei due
poeti sull’argine conclude il canto.
Divina commedia. Inferno, a cura di P. Genesini 71
Canto XXI
Così di ponte in ponte, altro parlando
che la mia comedìa cantar non cura,
venimmo; e tenavamo il colmo, quando
1
restammo per veder l’altra fessura
di Malebolge e li altri pianti vani;
e vidila mirabilmente oscura.
4
Quale ne l’arzanà de’ Viniziani
bolle l’inverno la tenace pece
a rimpalmare i legni lor non sani,
7
ché navicar non ponno – in quella vece
chi fa suo legno novo e chi ristoppa
le coste a quel che più viaggi fece;
10
chi ribatte da proda e chi da poppa;
altri fa remi e altri volge sarte;
chi terzeruolo e artimon rintoppa –;
13
tal, non per foco, ma per divin’arte,
bollia là giuso una pegola spessa,
che ‘nviscava la ripa d’ogne parte.
16
I’ vedea lei, ma non vedea in essa
mai che le bolle che ‘l bollor levava,
e gonfiar tutta, e riseder compressa.
19
Mentr’io là giù fisamente mirava,
lo duca mio, dicendo “Guarda, guarda!”,
mi trasse a sé del loco dov’io stava.
22
Allor mi volsi come l’uom cui tarda
di veder quel che li convien fuggire
e cui paura sùbita sgagliarda,
25
che, per veder, non indugia ‘l partire:
e vidi dietro a noi un diavol nero
correndo su per lo scoglio venire.
28
Ahi quant’elli era ne l’aspetto fero!
e quanto mi parea ne l’atto acerbo,
con l’ali aperte e sovra i piè leggero!
31
L’omero suo, ch’era aguto e superbo,
carcava un peccator con ambo l’anche,
e quei tenea de’ piè ghermito ‘l nerbo.
34
Del nostro ponte disse: “O Malebranche,
ecco un de li anzian di Santa Zita!
Mettetel sotto, ch’i’ torno per anche
37
a quella terra che n’è ben fornita:
ogn’uom v’è barattier, fuor che Bonturo;
del no, per li denar vi si fa ita”.
40
Là giù ‘l buttò, e per lo scoglio duro
si volse; e mai non fu mastino sciolto
con tanta fretta a seguitar lo furo.
43
Quel s’attuffò, e tornò sù convolto;
ma i demon che del ponte avean coperchio,
gridar: “Qui non ha loco il Santo Volto:
46
qui si nuota altrimenti che nel Serchio!
Però, se tu non vuo’ di nostri graffi,
non far sopra la pegola soverchio”.
49
Poi l’addentar con più di cento raffi,
disser: “Coverto convien che qui balli,
sì che, se puoi, nascosamente accaffi”.
52
Non altrimenti i cuoci a’ lor vassalli
fanno attuffare in mezzo la caldaia
la carne con li uncin, perché non galli.
55
Lo buon maestro “Acciò che non si paia
che tu ci sia”, mi disse, “giù t’acquatta
dopo uno scheggio, ch’alcun schermo t’aia;
58
1. Così di ponte in ponte, parlando di altre cose
che la mia commedia (=opera) non cura di cantare,
venimmo [alla quinta bolgia]. Eravamo sul culmine
[del ponte], quando 4. ci fermammo per vedere la
bolgia sottostante di Malebolge e [udire] i nuovi e
inutili pianti. E la vidi mirabilmente oscura. 7. Come d’inverno nell’arsenale di Venezia si fa bollire
la pece tenace per riparare le imbarcazioni danneggiate, 10. che non possono navigare – invece di navigare c’è chi costruisce una nuova barca e chi ristoppa i fianchi a quella che fece più viaggi; 13. chi
rafforza la prua e chi la poppa; altri fa remi e altri
prepara le corde; chi rattoppa la vela di terzeruolo e
di artimone (=più piccola e più grande) –; 16. allo
stesso modo, non per il fuoco, ma per l’arte divina,
ribolliva laggiù una pece spessa, che rendeva appiccicosa la riva da ogni parte. 19. Io vedevo la pece, ma non vedevo in essa nient’altro che le bolle
che il calore sollevava, e [vedevo] che si gonfiava
tutta e poi cadeva giù di nuovo compatta. 22. Mentre io guardavo laggiù con gli occhi fissi, la mia
guida, dicendo «Stai attento, stai attento!, mi trasse
a sé dal luogo in cui mi trovavo. 25. Allora mi volsi
indietro come l’uomo che indugia a vedere quel che
gli conviene fuggire e a cui l’improvvisa paura toglie le forze, 28. e che, pur guardando, non rimanda
la partenza. E vidi dietro a noi un diavolo nero venire di corsa su per lo scoglio-ponte. 31. Ahi quanto
era feroce nell’aspetto! e quanto mi pareva crudele
nell’atteggiamento, con le ali aperte e leggero sopra
i piedi! 34. Un peccatore con ambedue le anche
gravava sul suo omero, che era arcuato e superbo,
ed egli lo teneva ghermito per i garretti dei piedi.
37. Dal nostro ponte disse: «O Malebranche, ecco
uno degli anziani di Santa Zita! Mettetelo sotto [la
pece], che io torno di nuovo 40. in quella terra
(=Lucca) che ne è ben fornita: lì ogni uomo è barattiere, fuorché Bonturo (=il demonio è ironico verso
il dannato); lì per i denari il no diventa sì». 43. Lo
buttò giù nel fondo, poi ritornò indietro per lo scoglio-ponte fatto di roccia: non ci fu mai un mastino
sciolto [dalla catena] che avesse tanta fretta ad inseguire un ladro. 46. Quello cadde a tuffo, poi ritornò su tutto imbrattato. Ma i demoni, che erano
sotto l’arco del ponte, gridarono: «Qui non si mostra il Santo Volto: 49. qui si nuota altrimenti che
nel fiume Serchio! Perciò, se non vuoi provare i nostri uncini, non stare a galla sopra la pece». 52. Poi
lo addentarono con più di cento raffi, e dissero:
«Qui conviene (=è necessario) che tu balli al coperto (= sotto la pece); così, se ti riesce, arraffi di nascosto». 55. Non diversamente [dal demonio] i cuochi ai loro aiutanti fanno immergere in mezzo alla
caldaia la carne con gli uncini, affinché non galleggi. 58. Il buon maestro «Affinché non appaia che tu
ci sia» mi disse, «acquàttati giù dietro una roccia,
che ti faccia da schermo. 
Divina commedia. Inferno, a cura di P. Genesini 72
e per nulla offension che mi sia fatta,
non temer tu, ch’i’ ho le cose conte,
perch’altra volta fui a tal baratta”.
61
Poscia passò di là dal co del ponte;
e com’el giunse in su la ripa sesta,
mestier li fu d’aver sicura fronte.
64
Con quel furore e con quella tempesta
ch’escono i cani a dosso al poverello
che di sùbito chiede ove s’arresta,
67
usciron quei di sotto al ponticello,
e volser contra lui tutt’i runcigli;
ma el gridò: “Nessun di voi sia fello!
70
Innanzi che l’uncin vostro mi pigli,
traggasi avante l’un di voi che m’oda,
e poi d’arruncigliarmi si consigli”.
73
Tutti gridaron: “Vada Malacoda!”;
per ch’un si mosse – e li altri stetter fermi –,
e venne a lui dicendo: “Che li approda?”.
76
“Credi tu, Malacoda, qui vedermi
esser venuto”, disse ‘l mio maestro,
“sicuro già da tutti vostri schermi,
79
sanza voler divino e fato destro?
Lascian’andar, ché nel cielo è voluto
ch’i’ mostri altrui questo cammin silvestro”.
82
Allor li fu l’orgoglio sì caduto,
ch’e’ si lasciò cascar l’uncino a’ piedi,
e disse a li altri: “Omai non sia feruto”.
85
E ‘l duca mio a me: “O tu che siedi
tra li scheggion del ponte quatto quatto,
sicuramente omai a me ti riedi”.
88
Per ch’io mi mossi, e a lui venni ratto;
e i diavoli si fecer tutti avanti,
sì ch’io temetti ch’ei tenesser patto;
91
così vid’io già temer li fanti
ch’uscivan patteggiati di Caprona,
veggendo sé tra nemici cotanti.
94
I’ m’accostai con tutta la persona
lungo ‘l mio duca, e non torceva li occhi
da la sembianza lor ch’era non buona.
97
Ei chinavan li raffi e “Vuo’ che ‘l tocchi”,
diceva l’un con l’altro, “in sul groppone?”.
E rispondien: “Sì, fa che gliel’accocchi!”.
100
Ma quel demonio che tenea sermone
col duca mio, si volse tutto presto,
e disse: “Posa, posa, Scarmiglione!”.
103
Poi disse a noi: “Più oltre andar per
questo
iscoglio non si può, però che giace
tutto spezzato al fondo l’arco sesto.
106
E se l’andare avante pur vi piace,
andatevene su per questa grotta;
presso è un altro scoglio che via face.
109
Ier, più oltre cinqu’ore che quest’otta,
mille dugento con sessanta sei
anni compié che qui la via fu rotta.
112
Io mando verso là di questi miei
a riguardar s’alcun se ne sciorina;
gite con lor, che non saranno rei”.
115
“Tra’ti avante, Alichino, e Calcabrina”,
cominciò elli a dire, “e tu, Cagnazzo;
e Barbariccia guidi la decina.
118
61. E non temere, per nessuna offesa che mi sia fatta. So già come comportarmi, perché in un’altra occasione ebbi uno scontro [con loro]». 64. Poi passò
dall’altro capo del ponte; e, come giunse sulla riva
della sesta bolgia, si fece forza per assumere un aspetto sicuro [di sé]. 67. Con quel furore e con quella tempesta [di latrati] con cui i cani escono addosso al poverello che sùbito chiede [l’elemosina] lì
dove si è fermato, 70. i diavoli uscirono di sotto al
ponticello, e volsero contro di lui tutti gli uncini.
Ma egli gridò: «Nessuno di voi sia fellone
(=traditore)! 73. Prima che il vostro uncino mi pigli, venga avanti uno di voi per ascoltarmi. Poi decidete se uncinarmi». 76. Tutti gridarono: «Vada
Malacoda!». Perciò uno di loro si mosse, mentre gli
altri stettero fermi, e venne da lui dicendo: «Che ci
guadagna [costui a parlare]?». 79. «Credi tu, Malacoda, di essere venuto a vedermi qui» disse il mio
maestro, «[dove sono] al sicuro da tutti i vostri ostacoli, 82. senza il volere divino e le circostanze
favorevoli? Lasciaci andare, perché in cielo si vuole
che io mostri ad altri questo cammino selvaggio.»
85. Allora a Malacoda venne meno l’atteggiamento
baldanzoso, tanto che lasciò cadere l’uncino per
terra, e disse agli altri: «Non colpitelo!». 88. E la
mia guida a me: «O tu che te ne stai quatto quatto
tra le rocce scheggiate del ponte, avvicìnati ora a
me senza timori». 91. Perciò io mi mossi e sùbito lo
raggiunsi. I diavoli però si fecero tutti avanti, tanto
che io temetti che non mantenessero il patto. 94.
Così io vidi una volta pieni di paura i soldati che
dopo i patti (=la resa) uscivano [dal castello] di Caprona, vedendosi circondati da tanti nemici. 97. Io
mi accostai con tutta la persona al fianco della mia
guida, e non distoglievo gli occhi dal loro viso che
non era buono. 100. Essi chinavano gli uncini e
«Vuoi che lo tocchi» diceva l’uno all’altro, «sul
groppone?». E rispondevano: «Sì, faglielo assaggiare!». 103. Ma quel demonio, che teneva discorso
con la mia guida, si volse in tutta fretta, e disse:
«Sta’ fermo, sta’ fermo, Scarmiglione!». 106. Poi
disse a noi: «Non si può andare più oltre per questo
scoglio (=ponte), perché giace tutto spezzato in
fondo alla sesta bolgia. 109. Se volete ugualmente
proseguire, andate su per questa parete rocciosa.
Non lontano è un altro scoglio che fa da strada.
112. Ieri, cinque ore più tardi di quest’ora, sono
passati mille duecento sessanta sei anni da quando
qui la via fu interrotta. 115. Io sto mandando verso
quel luogo alcuni dei miei compagni per controllare
se qualcuno affiora dalla pece. Andate con loro, che
non si comporteranno male». 118. «Venite avanti,
Alichino, e Calcabrina» cominciò a dire, «e tu,
Cagnazzo. Barbariccia guidi il gruppo. 
Divina commedia. Inferno, a cura di P. Genesini 73
Libicocco vegn’oltre e Draghignazzo,
Ciriatto sannuto e Graffiacane
e Farfarello e Rubicante pazzo.
12
1
Cercate ‘ntorno le boglienti pane;
costor sian salvi infino a l’altro scheggio
che tutto intero va sovra le tane”.
12
4
“Omè, maestro, che è quel ch’i’ veggio?”,
diss’io, “deh, sanza scorta andianci soli,
se tu sa’ ir; ch’i’ per me non la cheggio.
12
7
Se tu se’ sì accorto come suoli,
non vedi tu ch’e’ digrignan li denti,
e con le ciglia ne minaccian duoli?”.
13
0
Ed elli a me: “Non vo’ che tu paventi;
lasciali digrignar pur a lor senno,
ch’e’ fanno ciò per li lessi dolenti”.
13
3
Per l’argine sinistro volta dienno;
ma prima avea ciascun la lingua stretta
coi denti, verso lor duca, per cenno;
13
6
ed elli avea del cul fatto trombetta. 13
9
I personaggi
Uno degli anziani di Santa Zita (=Lucca) è forse
Martino Bottaio, morto nel 1300. Regge la città con
Bonturo e con altri uomini di bassa mano. Hanno
tutti la stessa propensione alla baratteria: vendere
cariche pubbliche in cambio di denaro.
Bonturo Dati da Lucca è espertissimo barattiere.
Fino al 1314 è capo della parte popolare, poi è costretto ad andare in esilio a Genova e a Firenze. Qui
muore nel 1325.
Malebranche indica collettivamente i diavoli che
stanno a guardia dei barattieri. Sono provvisti di unghioni e di zanne, con cui straziano i dannati. Usano
anche lunghi uncini, per spingere i dannati sotto la
pece.
Santa Zita (1218-1272) è una popolana di Lucca
che il popolo considera santa e che fa oggetto di
grande devozione.
Il Santo Volto è l’immagine della maestà di Cristo
che si trova nel vescovado di Lucca, fatta oggetto di
grande devozione da parte dei lucchesi, soprattutto
in caso di calamità.
Il Serchio è un fiume che scorre presso Lucca.
Malacoda è l’autorevole capo del gruppo dei demoni che punisce i barattieri. Si presenta in modo
flemmatico e sa mescolare abilmente verità e menzogna.
Dal castello di Caprona, sottratto ai guelfi pisani,
escono Guido da Montefeltro e i ghibellini pisani
dopo essere stati sconfitti dai guelfi toscani di Firenze, Siena e Pistoia. Si erano arresi in cambio di aver
salva la vita (16 agosto 1289). Forse Dante partecipa a quest’azione militare, reduce dalla battaglia di
Campaldino (11 giugno 1289).
1266 anni prima il ponte era caduto in coincidenza
con la morte di Gesù Cristo sulla croce: 1266 + 34
(gli anni di Cristo) dà 1300.
Alichino, Barbariccia, Calcabrina, Cagnazzo, Ciriatto zannalesta, Graffiacane, Farfarello, Draghignazzo, Libicocco, Rubicante, Scarmiglione sono i
diavoli messi a guardia dei barattieri. Hanno il compito d’impedire che i dannati emergano con la testa
dalla pece. Il loro capo è Malacoda.
121. Venga pure Libicocco e Draghignazzo, Ciriatto zannalesta, Graffiacane, Farfarello e Rubicante il
pazzo. 124. Cercate intorno alle panie bollenti. Non
importunate costoro fino all’altro ponte, che tutto
intero collega le due bolge». 127. «Ohimè, o maestro, che è quel che vedo? dissi. «Deh, andiamocene da soli senza la scorta, se tu conosci la strada,
perché io da me non la voglio. 130. Se sei così accorto come sei di solito, non vedi che digrignano i
denti e che con le ciglia minacciano dolori?» 133.
Ed egli a me: «Non voglio che tu abbia paura; lasciali pure digrignare a loro piacimento. Lo fanno
per [intimorire] i dannati messi a lessare [nella pece]». 136. Svoltammo per l’argine sinistro; ma prima ciascun diavolo aveva stretto la lingua con i
denti, verso il loro comandante, per cenno [che erano pronti alla partenza]. 139. Ed egli aveva del culo fatto trombetta.
Commento
1. I Malebranche sono diavoli vivi e autonomi, che
svolgono con impegno e con piacere il loro compito
di tenere i dannati immersi nella pece bollente. Sono anzi pieni di vitalità, che riversano sui dannati.
Hanno il senso del bel gesto. Uno di loro scaraventa un dannato dall’alto del ponte. E del sarcasmo.
Gli altri diavoli, sotto il ponte, invitano il dannato a
restare immerso nella pece e ad arraffare di nascosto, come faceva in vita.
2. Lucca vedeva la classe dirigente compatta nelle
attività di baratteria. Le altre città della Toscana
non erano da meno. Lo stesso Dante è accusato di
baratteria quando è mandato in esilio. Si dava per
scontato che un uomo politico fosse barattiere e facesse gli interessi suoi, della sua famiglia, della sua
parte politica. Il senso dello Stato e della res publica era andato disperso e le città erano dominate
dalle fazioni, sempre in lotta tra di loro. Dante descrive questa situazione nei canti politici (If VI, Pg
VI, Pd VI, ma anche Pg XVI, il canto di Marco
Lombardo). Gli ecclesiastici non erano accusati né
accusabili di baratteria, inventano un peccato tutto
per loro, la simonia e in séguito il nepotismo. La
simonia è condannata in particolare in If XIX: gli
ultimi papi la praticavano in grande stile.
3. I nomi dei diavoli sono onomatopeici. Riescono a
dare un’idea plastica dell’attivismo e della ferocia
con cui i loro portatori svolgono il compito di punire i dannati. Dante applica anche qui la convinzione
medioevale che nomen omen est, cioè che il nome
indica l’essenza di una cosa e la vera natura di un
individuo; e le teorie sulla formazione delle parole
che aveva elaborato nel Convivio.
4. Tutti i diavoli hanno la loro individualità. Malacoda, in cui essi si riconoscono, ha anche una personalità molto più complessa. Tratta con Virgilio,
sembra sùbito cedere quando Virgilio ricorda che il
suo viaggio è voluto dal cielo, e si dimostra cortese
dando spiegazioni sulla caduta del ponte e assegnando ai due poeti una scorta di diavoli, per raggiungere l’altro ponte. È anche autorevole e impone 
Divina commedia. Inferno, a cura di P. Genesini 74
la disciplina ai diavoli che dipendono da lui. Egli
impersona non il diavolo che tenta l’uomo o la donna con i beni mondani o con valori intellettuali (conoscere il bene e il male, divenire come Dio); ma il
diavolo che usa l’intelligenza per motivi fraudolenti.
E nello scontro l’uomo è destinato inevitabilmente a
capitolare. L’inganno e la frode sono invisibili, appaiono soltanto quando è troppo tardi. Malacoda non
ricorre al discorso che persuade (come fa Ulisse, che
usa le arti umane), ricorre invece al discorso verosimile, che abilmente mescola verità e menzogna, il
discorso più pericoloso. E l’uomo è impotente a discernere la verità dalla menzogna.
4.1. Peraltro nel cristianesimo anche il diavolo, anche il male è una realtà ambigua, perché non ha
un’esistenza autonoma. Esso esiste nell’economia
più vasta di un Dio che ha sedato un colpo di Stato e
che ha cacciato gli angeli ribelli all’inferno. E qui
essi eseguono le decisioni della giustizia divina, sono strumenti che la divinità usa per punire gli uomini che hanno respinto l’aiuto della grazia e si sono
fatti tentare dai beni terreni. Insomma il diavolo è un
esecutore dei decreti del cielo, non è una realtà autonoma, un secondo Dio o un anti-Dio. È inserito in
un contesto terreno ed ultraterreno voluto e gestito
direttamente da Dio.
5. Malacoda e gli altri diavoli possono essere confrontati con il demonio Caronte che fa il traghettatore (If III, 82-99), con il diavolo logico che gabba san
Francesco (If XXVII, 112-120), con il diavolo infuriato per aver perso l’anima di Bonconte da Montefeltro (Pg V, 103-108) e con gli altri diavoli che costellano l’inferno. Il poeta riserva loro le stesse attenzioni che riserva a tutti i personaggi del poema.
In pochi versi riesce ad esprimerne il carattere e la
vita. In fondo all’inferno Dante e Virgilio incontrano
infine Lucifero, grande e mostruoso, come prima era
stato bellissimo, con sei ali e tre teste, nelle cui bocche mastica un dannato (If XXXIV, 28-57).
6. Virgilio va a trattare con Malacoda. Con il diavolo non è affatto convincente, perché la sua argomentazione – il viaggio è voluto dal cielo – è debole.
Aveva avuto l’effetto desiderato nei primi cerchi (If
III, 94-96; e V, 16-24), ma ora è giunto nel più profondo dell’inferno, dove il male è più intenso e più
consolidato. Malacoda poi si comporta da gentlemen e sa mescolare abilmente verità e menzogna, in
vista del piano che ha escogitato. Virgilio non ha alcuna difesa contro l’intelligenza del diavolo, che
questi ha mantenuto intatta, anche dopo la sua cacciata dal paradiso. La sconfitta è inevitabile. La ragione da sola non ce la può fare. Neanche Dante
nella selva oscura poteva sperare da solo di salire il
dilettoso monte. Nel canto successivo Virgilio e
Dante sono fatti uscire dai guai dal diretto intervento divino.
7. Diversamente da Virgilio, Dante sente confusamente che non ci si deve fidare dei diavoli. Il loro
aspetto non è affatto rassicurante. E nel minacciare
di toccargli il groppone con l’uncino essi sono spinti
non soltanto da un’energia istintiva e irruenta, ma
anche da un’intelligenza pronta, sarcastica e versatile, che scatenano sui dannati.
8. I diavoli non sono dominati dalla malvagità o dal
sadismo. Sono dominati da un’intelligenza sovrabbondante, da una intelligenza dedita al male o, almeno, dedita a punire i dannati. E non si deve dimenticare che, ciò facendo, eseguono la giustizia
divina. Il male è complesso, non è la semplice negazione del bene, è un’altra realtà, che si contrappone al bene. E non è affatto detto che il male sia
pura materia e puro istinto, pura oscurità. Può essere benissimo illuminato e attuato con più efficacia
dall’intelligenza. Di qui la sconfitta di Virgilio e
dell’intelligenza umana nello scontro con il Male
che fa uso dell’intelligenza.
9. Il canto si chiude con la scoreggia di Barbariccia.
Un atto bestiale e materiale? O plebeo? Niente affatto. Un atto certamente irriverente e di scherno
per i due poeti che essi scortano. Un atto che indica
la compattezza fisica e intellettuale dei diavoli.
Non sono esseri bini, fatti di anima e di corpo. Sono
esseri la cui intelligenza si fonde interamente con il
corpo. Essi sentono, vivono e usano il loro corpo.
Usano le ali per volare, gli unghioni e le zanne per
scorticare i dannati provando la sadica soddisfazione di vederli soffrire. E nell’atto volutamente irrisorio Barbariccia fa il verso alle trombe che si usavano nelle manifestazioni pubbliche cittadine e ai
drappelli militari che dovevano assicurare le mura
della città.
10. La cultura medioevale è la cultura degli exempla. Uno degli scrittori più affascinanti e più grandi
è senz’altro J. Passavanti (1302ca.-1357), che scrive una raccolta di prediche, Specchio di vera penitenza. Ma anche i Fioretti di san Francesco (fine
Trecento) si pongono nella stessa direzione. Gli esempi sono semplici, facili da capire, perciò facili
da imitare. E sono soprattutto concreti. Si presentano come la punta di un iceberg, che nasconde e
contiene una quantità enorme di conoscenze psicologiche e didattiche. Perciò la loro efficacia è straordinaria. Essi hanno anche un altro aspetto, forse
molto più importante della semplicità e della concretezza e di essere un concentrato di conoscenze
psicologiche: riescono a parlare e a indagare la realtà in modo molto più complesso di quanto possa
fare la semplice teoria, il puro discorso teorico. Essi
sono allegoria, sono capaci di fare un discorso
complesso. È generico e astratto dire che la ragione
ha dei limiti o si fa ingannare: l’affermazione non
riesce a convincere né a rendere l’idea. Il racconto
di Virgilio ingannato da Malacoda, i nomi dei diavoli che indicano la loro essenza riescono invece a
dare un’idea tangibile della potenza intellettuale
dei diavoli e della fallibilità della ragione e della
conoscenza umana. In questo caso il linguaggio è
sovraccarico di significato e riesce a svolgere effettivamente ed efficacemente un discorso molteplice.
Tenendo presente tutto questo, non diventa più assurdo l’approccio medioevale ai testi, che sono letti
secondo i quattro sensi delle scritture. Per di più
anche gli umanisti e lo stesso Machiavelli leggevano i testi antichi in questo modo o, meglio, riducendo un testo a due sensi, il letterale e l’allegorico.
Non si sa bene il motivo di questo impoverimento. 
Divina commedia. Inferno, a cura di P. Genesini 75
Il fatto è che la realtà è complessa. I moderni non
l’hanno mai capito. I medioevali l’hanno capito, invece i contemporanei lo stanno scoprendo ora. Con
la fine del Medio Evo è scomparsa la ragione complessa ed è comparsa la ragione strumentale: la ragione doveva di volta in volta dimostrare le tesi di
colui che la stava adoperando. L’avversario faceva
la stessa cosa. Così dalla verità valida per tutti si
passa alle opinioni intercambiabili a secondo dei
propri interessi. In proposito gli illuministi francesi
inventano una visione della storia (la storia è progresso continuo e inarrestabile), che fa i loro interessi e gli interessi della classe che rappresentano.
11. Il verso finale chiude rapidamente ed efficacemente il canto, come in altri casi. Per di più è una
parodia e una irrisione delle cerimonie pubbliche del
tempo… Anche altri canti avevano una conclusione
rapidissima (ad esempio i ripetuti svenimenti dei
primi canti), ma con un contenuto diverso. Si tratta
quindi di variazioni sullo stesso motivo.
La struttura del canto è semplice: 1) Dante e Virgilio scendono nella bolgia dei barattieri; 2) Virgilio
indica a Dante un diavolo che scaraventa nella pece
bollente uno degli anziani di santa Zita, barattiere
come tutti i lucchesi; quindi 3) Virgilio dice a Dante
di nascondersi dietro una roccia, poiché avrebbe
trattato con i diavoli; e 4) chiede ai diavoli di parlamentare; si fa avanti Malacoda; Virgilio dice che
il viaggio di Dante è voluto dal cielo, perciò che li
lascino passare; 5) Malacoda cede immediatamente;
6) Dante esce dal nascondiglio, per niente rassicurato dal comportamento dei demoni; 7) Malacoda invita i due poeti ad aggregarsi ad un gruppo di diavoli per raggiungere il ponte che porta nella bolgia sottostante, perché il ponte lì vicino è caduto; 8) i due
poeti si aggregano; 9) il capo dei diavoli con una
scoreggia dà il segnale di partenza.
Divina commedia. Inferno, a cura di P. Genesini 76
Canto XXVI
Godi, Fiorenza, poi che se’ sì grande,
che per mare e per terra batti l’ali,
e per lo ‘nferno tuo nome si spande!
1
Tra li ladron trovai cinque cotali
tuoi cittadini onde mi ven vergogna,
e tu in grande orranza non ne sali.
4
Ma se presso al mattin del ver si sogna,
tu sentirai di qua da picciol tempo
di quel che Prato, non ch’altri, t’agogna.
7
E se già fosse, non saria per tempo.
Così foss’ei, da che pur esser dee!
ché più mi graverà, com’più m’attempo.
10
Noi ci partimmo, e su per le scalee
che n’avea fatto iborni a scender pria,
rimontò ‘l duca mio e trasse mee;
13
e proseguendo la solinga via,
tra le schegge e tra ‘ rocchi de lo scoglio
lo piè sanza la man non si spedia.
16
Allor mi dolsi, e ora mi ridoglio
quando drizzo la mente a ciò ch’io vidi,
e più lo ‘ngegno affreno ch’i’ non soglio,
19
perché non corra che virtù nol guidi;
sì che, se stella bona o miglior cosa
m’ha dato ‘l ben, ch’io stessi nol
m’invidi.
22
Quante ‘l villan ch’al poggio si riposa,
nel tempo che colui che ‘l mondo schiara
la faccia sua a noi tien meno ascosa,
25
come la mosca cede alla zanzara,
vede lucciole giù per la vallea,
forse colà dov’e’ vendemmia e ara:
28
di tante fiamme tutta risplendea
l’ottava bolgia, sì com’io m’accorsi
tosto che fui là ‘ve ‘l fondo parea.
31
E qual colui che si vengiò con li orsi
vide ‘l carro d’Elia al dipartire,
quando i cavalli al cielo erti levorsi,
34
che nol potea sì con li occhi seguire,
ch’el vedesse altro che la fiamma sola,
sì come nuvoletta, in sù salire:
37
tal si move ciascuna per la gola
del fosso, ché nessuna mostra ‘l furto,
e ogne fiamma un peccatore invola.
40
Io stava sovra ‘l ponte a veder surto,
sì che s’io non avessi un ronchion preso,
caduto sarei giù sanz’esser urto.
43
E ‘l duca che mi vide tanto atteso,
disse: “Dentro dai fuochi son li spirti;
catun si fascia di quel ch’elli è inceso”.
46
“Maestro mio”, rispuos’io, “per udirti
son io più certo; ma già m’era avviso
che così fosse, e già voleva dirti:
49
chi è ‘n quel foco che vien sì diviso
di sopra, che par surger de la pira
dov’Eteòcle col fratel fu miso?”.
52
Rispuose a me: “Là dentro si martira
Ulisse e Diomede, e così insieme
a la vendetta vanno come a l’ira;
55
e dentro da la lor fiamma si geme
l’agguato del caval che fé la porta
onde uscì de’ Romani il gentil seme.
58
1. Godi, o Firenze, poiché sei così grande, che per
mare e per terra batti le ali e per l’inferno il tuo
nome si spande! 4. Fra i ladri trovai cinque tuoi cittadini di buona famiglia, per i quali mi sentii ricoperto di vergogna e che certamente non ti fan grande onore. 7. Ma, se i sogni del mattino son veritieri,
tu proverai tra poco le sventure che Prato e le altre
città ti augurano. 10. E, se ciò fosse già accaduto,
non sarebbe troppo presto. Oh fosse già accaduto, se
proprio deve accadere, perché quanto più invecchio
tanto più le tue sventure mi faranno soffrire! 13.
Noi partimmo di là: la mia guida risalì per le scale
di roccia, che prima ci avevano fatto scendere, e
trasse anche me. 16. Proseguendo la via solitaria,
tra le schegge e tra le rocce dell’argine il piede non
riusciva ad avanzare senza l’aiuto della mano. 19.
Allora mi addolorai, ed ancora mi addoloro, quando
ricordo ciò che vidi, e pongo freno all’ingegno più
di quanto non faccia solitamente, 22. affinché non
corra senza esser guidato dal suo valore. Così, se la
mia buona stella o una cosa migliore (=la grazia divina) mi han dato il ben dell’intelletto, io non ne
farò un cattivo uso. 25. Il contadino, che si riposa
sulla collina quando il sole che illumina la terra ci
tiene meno nascosta la sua faccia (=d’estate) 28. e
nel momento in cui la mosca cede il posto alla zanzara (=al crepuscolo), vede giù per la valle, forse là
dove vendemmia ed ara, tante lucciole 31. quante
sono le fiammelle che rendevano tutta splendente
l’ottava bolgia. Di ciò mi accorsi non appena fui
sull’arco di ponte da cui appariva il fondo della
bolgia. 34. E come Eliseo, che fu vendicato con gli
orsi, vide partire il carro d’Elia quando i cavalli si
alzarono diretti verso il cielo, 37. e non poteva seguirlo con gli occhi ma vedeva soltanto la fiamma
salire in alto, simile ad una nuvoletta; 40. allo stesso modo si muove ciascuna fiamma per lo stretto
spazio della bolgia. Nessuna lascia vedere il peccatore che rapisce ed ognuna avvolge un peccatore.
43. Io stavo sopra il ponte e mi sporgevo per vedere,
così che, se non avessi afferrato un masso, sarei caduto giù senza esser spinto da alcuno. 46. La mia
guida, che mi vide così intento a guardare, disse:
«Gli spiriti son dentro ai fuochi: ognuno di essi è
avvolto da quella fiamma che lo arde». 49. «O maestro mio» risposi, «dopo le tue parole ne sono più
sicuro, ma ero già dell’avviso che fosse così e già ti
volevo dire: 52. chi è in quel fuoco che ha due punte, tanto che sembra sorgere dalla pira dove Etéocle
fu messo con il fratello Polinìce?» 55. Mi rispose:
«Là dentro scontano la loro pena Ulisse e Diomede:
insieme vanno incontro alla vendetta (=giustizia divina) come insieme prepararono i loro inganni. 58.
Dentro la fiamma piangono l’agguato del cavallo,
che aprì la breccia (=nelle mura di Troia), da cui
uscì la nobile discendenza dei romani; 
Divina commedia. Inferno, a cura di P. Genesini 77
Piangevisi entro l’arte per che, morta,
Deidamìa ancor si duol d’Achille,
e del Palladio pena vi si porta”.
61
“S’ei posson dentro da quelle faville
parlar”, diss’io, “maestro, assai ten priego
e ripriego, che ‘l priego vaglia mille,
64
che non mi facci de l’attender niego
fin che la fiamma cornuta qua vegna;
vedi che del disio ver’ lei mi piego!”.
67
Ed elli a me: “La tua preghiera è degna
di molta loda, e io però l’accetto;
ma fa che la tua lingua si sostegna.
70
Lascia parlare a me, ch’i’ ho concetto
ciò che tu vuoi; ch’ei sarebbero schivi,
perch’e’ fuor greci, forse del tuo detto”.
73
Poi che la fiamma fu venuta quivi
dove parve al mio duca tempo e loco,
in questa forma lui parlare audivi:
76
“O voi che siete due dentro ad un foco,
s’io meritai di voi mentre ch’io vissi,
s’io meritai di voi assai o poco
79
quando nel mondo li alti versi scrissi,
non vi movete; ma l’un di voi dica
dove, per lui, perduto a morir gissi”.
82
Lo maggior corno de la fiamma antica
cominciò a crollarsi mormorando
pur come quella cui vento affatica;
85
indi la cima qua e là menando,
come fosse la lingua che parlasse,
gittò voce di fuori, e disse: “Quando
88
mi diparti’ da Circe, che sottrasse
me più d’un anno là presso a Gaeta,
prima che sì Enea la nomasse,
91
né dolcezza di figlio, né la pieta
del vecchio padre, né ‘l debito amore
lo qual dovea Penelopé far lieta,
94
vincer potero dentro a me l’ardore
ch’i’ ebbi a divenir del mondo esperto,
e de li vizi umani e del valore;
97
ma misi me per l’alto mare aperto
sol con un legno e con quella compagna
picciola da la qual non fui diserto.
10
0
L’un lito e l’altro vidi infin la Spagna,
fin nel Morrocco, e l’isola d’i Sardi,
e l’altre che quel mare intorno bagna.
10
3
Io e ‘ compagni eravam vecchi e tardi
quando venimmo a quella foce stretta
dov’Ercule segnò li suoi riguardi,
10
6
acciò che l’uom più oltre non si metta:
da la man destra mi lasciai Sibilia,
da l’altra già m’avea lasciata Setta.
10
9
“O frati”, dissi “che per cento milia
perigli siete giunti a l’occidente,
a questa tanto picciola vigilia
11
2
d’i nostri sensi ch’è del rimanente,
non vogliate negar l’esperienza,
di retro al sol, del mondo sanza gente.
11
5
Considerate la vostra semenza:
fatti non foste a viver come bruti,
ma per seguir virtute e canoscenza”.
11
8
61. piangono l’astuzia per la quale anche dopo morta Deidamìa si lamenta di Achille; e scontano la
colpa di aver rubato la statua di Pàllade Atena».
64. «Se fosse possibile parlare dall’interno di quelle
fiammelle» dissi, «o maestro, ti prego assai e ti prego nuovamente, tanto che la preghiera mi valga
come mille preghiere, 67. che tu non mi neghi di
aspettarli, finché la fiamma a due punte non viene
qui. Vedi che mi piego verso di essa per il desiderio
di sentirla parlare!» 70. Ed egli a me: «La tua preghiera è lodevole, perciò l’accolgo. Ma fa’ che la
tua lingua si astenga dal parlare. 73. Lascia fare a
me, ho capito ciò che vuoi. Essi potrebbero rifiutarsi di risponderti, perché furono greci (=e perciò altezzosi)». 76. Dopo che la fiamma venne dove parve alla mia guida tempo e luogo opportuni, sentii
pronunciare queste parole: 79. «O voi, che siete in
due dentro un fuoco, se io acquistai merito presso di
voi mentre vissi, se io acquistai merito piccolo o
grande 82. quando in vita scrissi i versi immortali,
fermàtevi! Uno di voi mi dica dove, perdùtosi, andò
a morire!». 85. Il corno più grande di quella fiamma
antica cominciò ad agitarsi e a crepitare, come una
fiamma agitata dal vento. 88. Quindi, muovendo la
cima qua e là come se fosse una lingua che parlasse,
emise una voce e disse: «Quando 91. partii da Circe, che mi trattenne più di un anno vicino a Gaeta
prima che così Enea la chiamasse, 94. né la tenerezza per mio figlio né il rispetto per mio padre né
il dovuto amore con cui dovevo far felice Penelope
97. riuscirono a vincere dentro di me il desiderio
che ebbi di divenire esperto del mondo, dei vizi
umani e delle capacità. 100. Perciò mi diressi verso
il mare occidentale soltanto con una nave e con
quella piccola compagnia, dalla quale non fui mai
abbandonato. 103. Vidi l’una e l’altra spiaggia fino
alla Spagna e fino al Marocco, vidi l’isola dei sardi e le altre isole bagnate da quel mare (=la Sardegna e le Baleari). 106. Io e i miei compagni eravamo vecchi e lenti, quando giungemmo allo stretto di
Gibilterra, dove Ercole segnò i confini della terra,
109. affinché nessun uomo si spingesse oltre. A destra mi lasciai Siviglia, mentre a sinistra mi ero già
lasciata Cèuta. 112. “O fratelli” dissi, “che affrontando mille pericoli siete giunti all’estremo limite
dell’occidente, a questa tanto piccola vigilia 115.
dei nostri sensi, che ci rimane, non vogliate negare
l’esperienza, seguendo il corso del sole, di esplorare
il mondo senza gente. 118. Considerate la vostra
origine: non siete nati per viver come bruti (=esseri
senza ragione), ma per conseguire valore e conoscenza.” 
Divina commedia. Inferno, a cura di P. Genesini 78
Li miei compagni fec’io sì aguti,
con questa orazion picciola, al cammino,
che a pena poscia li avrei ritenuti;
121
e volta nostra poppa nel mattino,
de’ remi facemmo ali al folle volo,
sempre acquistando dal lato mancino.
124
Tutte le stelle già de l’altro polo
vedea la notte e ‘l nostro tanto basso,
che non surgea fuor del marin suolo.
127
Cinque volte racceso e tante casso
lo lume era di sotto da la luna,
poi che ‘ntrati eravam ne l’alto passo,
130
quando n’apparve una montagna, bruna
per la distanza, e parvemi alta tanto
quanto veduta non avea alcuna.
133
Noi ci allegrammo, e tosto tornò in pianto,
ché de la nova terra un turbo nacque,
e percosse del legno il primo canto.
136
Tre volte il fé girar con tutte l’acque;
a la quarta levar la poppa in suso
e la prora ire in giù, com’altrui piacque,
139
infin che ‘l mar fu sovra noi richiuso”. 142
121. Con questo breve discorso io feci i miei compagni così desiderosi di continuare il viaggio, che a
fatica poi sarei riuscito a trattenerli. 124. E, volta la
nostra poppa nel [sole del] mattino, facemmo dei
remi ali al folle volo, piegando sempre più dal lato
mancino. 127. La notte già ci mostrava tutte le stelle dell’altro polo, mentre il nostro polo [era divenuto tanto basso sull’orizzonte, che] non sorgeva fuori
della superficie marina. 130. Cinque volte si era acaccesa e cinque spenta la parte inferiore della luna,
dopo che avevamo iniziato l’ardua impresa, 133.
quando ci apparve una montagna (=il purgatorio),
bruna per la distanza, che mi sembrò tanto alta
quanto non ne avevo mai viste. 136. Noi ci rallegrammo, ma sùbito [la nostra gioia] si tramutò in
pianto, perché dalla nuova terra sorse un turbine che
percosse la prua della nave. 139. Tre volte la fece
girare con tutta l’acqua circostante, alla quarta fece
alzar la poppa in alto e fece andar la prua in giù,
come ad altri (=Dio) piacque, 142. finché il mare si
rinchiuse sopra di noi».
I personaggi
Elia ed Eliseo sono due profeti d’Israele. Un giorno,
mentre stanno parlando in riva al Giordano, un carro
di fuoco con due cavalli di fuoco passa in mezzo a
loro e rapisce Elia e lo porta in cielo. Eliseo si mette
a gridare finché non lo vede più (2 Re 2, 11-12).
Eliseo stava andando da Gerico a Betel, quando alcuni ragazzi lo deridono. Egli li maledice nel nome
del Signore. Allora due orse escono dal bosco e
sbranano 42 di quei ragazzi (2 Re 2, 23-24).
Ulisse, figlio di Laerte, è il protagonista dell’Odissea, un lungo poema che narra il suo ritorno ad Itaca, un’isola del mar Egèo, dopo la distruzione di
Troia. Il viaggio dura ben dieci anni sia per l’ostilità
di Poseidone, dio del mare, a cui l’eroe ha accecato
il figlio Polifemo, sia per l’insaziabile curiosità di
visitare paesi e genti sconosciute. In una di queste
avventure la maga Circe s’innamora di lui e lo trattiene presso di sé per un anno, poi lo deve lasciar
partire per volere di Giove. Una volta in patria, egli
deve riconquistare il trono combattendo contro i
proci, i nobili che avevano approfittato della sua
lunga assenza per insidiargli il potere e la moglie
Penelope. Egli è famoso per l’astuzia (o meglio per
il suo ingegno versatile), ma anche per il coraggio e
la saggezza. È suo l’inganno del cavallo, che permette agli achei di penetrare nella città di Troia e di
distruggerla dopo dieci anni di inutile assedio. Oltre
all’inganno del cavallo Dante ricorda anche l’astuzia con cui Ulisse e Diomede costringono Achille ad
abbandonare Deidamìa, appena sposata, per partecipare alla guerra di Troia e il furto della statua di
Pàllade Atena, che proteggeva la città di Troia.
Diomede, figlio di Tideo, re di Argo, è il compagno
inseparabile e fidato degli inganni di Ulisse. Dopo la
guerra di Troia è respinto dalla moglie, perciò viene
in Italia, dove combatte contro i messapi. Dante lo
unisce ad Ulisse anche in morte, racchiudendolo nella stessa fiamma.
Etéocle e Polinìce sono figli di Edipo, re di Tebe, e
di Giocasta. Alla morte del padre, decidono di regnare un anno ciascuno. Passato l’anno però Etèocle non vuole lasciare il trono. Polinìce allora arma
un esercito contro di lui. Nella battaglia muoiono
entrambi. Quando i loro corpi sono deposti sulla pira per essere bruciati, sembra che le fiamme
dell’uno si dividano da quelle dell’altro, come se il
loro odio perdurasse anche dopo la morte.
Deidamìa, figlia di Licomede di Sciro e da poco
moglie di Achille, muore di dolore, quando il marito, che era stato fatto vestire da donna affinché non
partisse per la guerra di Troia, è scoperto da Ulisse
e da Diomede (gli fanno sentire il rumore delle armi) e costretto a partire. Nel limbo la donna continua a piangere l’abbandono e il mancato ritorno
dell’eroe. La fonte di Dante è Stazio, Ach. I, 689
sgg.
Commento
1. Il canto inizia in modo semplice ed efficace: il
poeta pensa alla sua Firenze con un sentimento di
odio e di amore. Da una parte prorompe in un’apostrofe violentissima e piena di sarcasmo contro la
città, perché lì all’inferno egli ha trovato cinque
suoi concittadini di buona famiglia; e perciò è contento che le altre città della Toscana si preparino a
punirla. Dall’altra desidera che la punizione sia già
avvenuta, perché più egli invecchia, più le sventure
che colpiscono la sua città lo fanno soffrire (vv. 1-
12).
1.1. Dopo questo preludio il poeta descrive l’ottava
bolgia. Fa una descrizione indiretta (il contadino
che vede le lucciole d’estate) e una descrizione diretta (la bolgia era piena di fiammelle) (vv. 13-51).
1.2. Passa alla parte centrale del canto: l’incontro –
mediato da Virgilio (vv. 52-84) – con Ulisse e la
richiesta che l’eroe greco racconti dove andò a morire. E fa parlare il personaggio, che pianamente 
Divina commedia. Inferno, a cura di P. Genesini 79
racconta la sua fine, che occupa metà canto (vv. 85-
142).
1.3. La conclusione del canto è netta: coincide con
la fine del racconto del protagonista.
2. Il poeta è sarcastico verso Firenze (vv. 1-6). Aveva dedicato l’intero If VI, 40-90, ai conflitti che dilaniavano la sua città. E si dimostra addolorato in If
XVI, 64-78. La coinvolge nella condanna ai principi
d’Italia, alla Chiesa e all’Impero in Pg VI, 126-151.
Ne condanna il fiorino che corrompe il mondo in Pd
IX, 127-142.
3. Davanti al folle volo di Ulisse Dante manifesta lo
stesso sentimento provato davanti a Francesca e a
Paolo: come credente condanna le azioni di frode,
come uomo comprende e, in questo caso, ammira
l’amore per il sapere. I due episodi hanno anche un
altro aspetto simile: come Paolo, anche Diomede tace. Per il poeta l’eroe greco è il simbolo dell’umanità pagana assetata di conoscenza, per la quale
essa è disposta a sacrificare tutto, anche gli affetti
familiari. L’Ulisse dantesco (l’eroe acheo invece ritorna in patria) ha davanti a sé due scelte possibili,
ugualmente valide e ugualmente attraenti: la vita
tranquillità in famiglia da una parte, il conseguimento di «virtute e canoscenza» dall’altra. Sceglie il valore e la conoscenza, e intraprende il viaggio che lo
porta ad esplorare il mondo sanza gente e quindi alla morte.
3.1. Il viaggio di Ulisse è folle perché estremo, eccessivo, mai tentato da alcuno, vietato dagli dei. Esso era la sfida più grande che i protagonisti potevano
lanciare al loro destino. In palio c’era il rischio, il
pericolo, forse la morte; ma anche la conoscenza del
mondo disabitato, la dimostrazione del proprio valore e del proprio coraggio, il superamento degli ostacoli e dei pericoli, l’esplorazione dell’ignoto.
4. Nella letteratura medioevale un altro esempio di
sfida estrema e di sfida impossibile è quella che ser
Ciappelletto deve affrontare e risolvere in punto di
morte: se muore senza confessarsi, è sepolto in terra
sconsacrata e i suoi ospiti sono forse uccisi. Egli allora decide di uscire dalla difficoltà facendo una
falsa confessione a un santo frate, esperto di libri ma
non della vita. Il frate è ingannato ed egli è sepolto
con tutti gli onori nel convento. Dopo morto incomincia a fare miracoli (Decameron, I, 1).
5. Il poeta drammatizza la scelta di Ulisse, contrapponendo tra loro due possibilità ugualmente valide:
la famiglia da una parte, la conoscenza dall’altra.
Egli presenta anche davanti agli occhi del lettore
questa duplice possibilità. Ed anche il lettore nel suo
intimo deve scegliere: o l’una o l’altra scelta, poiché
una scelta esclude l’altra. Ma, qualunque scelta egli
faccia, è coinvolto nella scelta, nella storia e nella
fine di Ulisse. Il poeta vuole far provare anche al lettore i sentimenti, le emozioni, le gioie, le angosce e
i drammi dei suoi personaggi. Nel caso di Ulisse il
coinvolgimento è soltanto emotivo e intellettuale.
Nel caso di Francesca e Paolo il coinvolgimento è
religioso, sociale e personale (If V). Nel caso del
conte Ugolino della Gherardesca è ben più drammatico ed angoscioso, poiché riguarda l’antropofagia e
la necrofagia dei propri figli e la possibilità di continuare la famiglia nel futuro (If XXXIII, 1-78). Ma
la strategia del coinvolgimento continua – e in forme sempre più complesse – sia nel Purgatorio, sia
nel Paradiso. Alla fine il poeta porta il lettore a
partecipare anche all’essenza divina (Pd XXXIII,
133-145).
6. Il momento più intenso della drammatizzazione è
alla fine del canto, quando Ulisse e l’equipaggio si
rallegrano alla vista della terra che non vedevano
da cinque mesi lunari, e sùbito la loro gioia si trasforma in pianto, perché dalla nuova terra sorge un
turbine che affonda la nave ed i suoi occupanti. La
fine del canto coincide con la fine del monologo di
Ulisse, che termina di raccontare la sua storia. Né
Dante né Virgilio intervengono con un qualche
commento, ad esempio passando ad altri problemi
come in If VI (i dannati soffriranno di più o di meno
dopo il giudizio universale?) o in If X (i dannati
vedono soltanto il futuro?) o chiedendo chi sono i
compagni di pena come in If X o in If XV. Il motivo di ciò è semplice: la domanda non avrebbe aggiunto nulla, anzi avrebbe abbassato la tensione
emotiva. In If XXVII invece non sono i poeti che se
ne vanno, come in genere succede, è l’anima ancora
scottata dall’inganno che se ne va. Dante quindi fa
continue variazioni sullo stesso motivo.
7. Come Capanèo, anche Ulisse sfida i decreti del
cielo, superando le colonne d’Ercole, e dal cielo
viene punito ( If XIV, 43-72). Le motivazioni di
Capanèo e di Ulisse sono però diverse: la violenza
contro il volere degli dei da una parte; l’amore verso la conoscenza dall’altra. Ma la sorte è la stessa:
il gigante è fulminato da Giove; l’eroe omerico annega con i suoi compagni davanti alle spiagge del
purgatorio. Per Dante l’uomo deve sottomettersi ai
decreti del cielo. Non li deve violare per nessun
motivo. Che provengano dagli dei pagani o dal Dio
cristiano, è indifferente: si tratta sempre di decreti
della divinità, e in quanto tali devono essere rispettati. Il dramma dell’uomo sembra essere stato sempre il dramma della conoscenza: nel paradiso terrestre Adamo disobbedì a Dio e mangiò il frutto
dell’albero della conoscenza. Fu cacciato dal paradiso e privato dell’immortalità.
8. Ulisse non può scendere sulle spiagge della montagna altissima che vede e che è la montagna del
purgatorio per due motivi: a) è ancora in vita; e b) è
pagano, non è battezzato, non ha il dono della fede.
Per Dante, come per ogni pensatore medioevale,
l’uomo è incompleto senza la fede; non può raggiungere la salvezza dell’anima con la sola ragione.
Ha bisogno della fede. Tra ragione e fede non c’è
quindi contrapposizione: la ragione non può capire
tutto, non può capire le verità supreme della religione, ha dei limiti, deve ad un certo punto affidarsi
alla fede, che si nutre della rivelazione contenuta
nella Bibbia.
9. Il canto di Ulisse è un canto silenzioso come
quello di Capanèo: in If XIV, 94-114, Virgilio racconta del gran veglio (il racconto sembra essere
senza narratore). Qui il canto inizia con una lunga
descrizione della bolgia, illuminata da migliaia di
fiammelle, procede con un breve scambio di battute 
Divina commedia. Inferno, a cura di P. Genesini 80
tra Dante e Virgilio, quindi si sviluppa e si conclude
con la lunga risposta di Ulisse che racconta la storia
della sua fine. Il racconto è un lungo monologo, che
i due poeti ascoltano senza intervenire e che sembra
narrarsi da se stesso. Il monologo acquista l’aspetto
di discorso soltanto nel punto in cui l’eroe si rivolge
con l’orazion picciola ai suoi compagni, che rimangono silenziosi e che tuttavia sono spinti a fare dei
remi ali al folle volo.
10. L’affiatamento tra Ulisse e i suoi compagni di
avventura e di tanti pericoli è tale, che egli li chiama fratelli. Eppure, anche se li ha alzati all’altezza
dei suoi pensieri, Ulisse è e resta il capo; e per sé
come per loro impersona la figura del capo. Essi ormai si identificano in lui. Egli però è un capo che
chiede con una sana retorica l’assenso dei suoi collaboratori e si preoccupa anche di infiammarli a
compiere il folle volo che li porta alla morte (Ciò
però era imprevedibile). Essi accettano sùbito, perché hanno una fiducia totale in lui, nelle sue capacità, nella sua intelligenza e nella sua astuzia. L’entusiasmo che infonde è tale che i remi della nave diventano ali. D’altra parte, com’è possibile resistere
al fascino di parole come: «Fatti non foste a viver
come bruti, Ma per seguir virtute e canoscenza»?
Ulisse conosce l’animo umano, conosce i loro cuori.
Ed usa un linguaggio semplice, persuasivo ed efficace, che li induce immediatamente all’azione.
11. L’eroe omerico non inganna i suoi compagni, li
persuade. Non li inganna, perché non sono suoi avversari. Essi lo conoscono da sempre, hanno passato
vent’anni insieme, e s’identificano in lui e nelle sue
capacità. Per di più erano davanti alle colonne d’Ercole e capivano, al di là delle parole, ciò che egli
stava loro proponendo. D’altra parte non avrebbe
nemmeno bisogno di persuaderli: essi l’avrebbero
seguìto in ogni caso perché è un capo straordinario,
e dovevano in ogni caso seguirlo perché erano suoi
sudditi. Qual è il senso dell’orazion picciola allora?
Ulisse, da buon stratega, conosce l’importanza di
una buona comunicazione con i suoi collaboratori;
conosce anche l’importanza e l’efficacia delle parole, per incitare ed ottenere risultati migliori; infine
sottolinea con le parole il carattere straordinario ed
eccezionale dell’avventura che stanno iniziando:
nessuno mai aveva oltrepassato le colonne d’Ercole
né aveva sfidato l’ignoto, per visitare il mondo sanza gente.
12. Il linguaggio persuasivo, di cui si occupa la retorica, non ha niente a che fare con il linguaggio
scientifico, i cui criteri sono la verità o la falsità di
una proposizione. Ha a che fare con l’ampia zona di
tutto ciò che non è né vero né falso e che riguarda le
reazioni emotive o le azioni. Ha a che fare insomma
con la ragion pratica, non con la ragion teoretica.
Esso non descrive la realtà, come fa il linguaggio
scientifico; la valorizza, la plasma, la trasforma. Le
parole di Ulisse valorizzano e danno il giusto rilievo all’impresa che si sta iniziando. Senza l’orazion
picciola l’impresa sarebbe stata meno importante: il
linguaggio trasforma la realtà fisica nella realtà simbolica e nei valori dell’intelletto.
13. Ulisse è il simbolo dell’umanità pagana che non
si può salvare nemmeno se animata dai più nobili
propositi e dagli ideali più elevati: la ricerca della
conoscenza. L’umanità pagana per Dante è intrinsecamente manchevole, perché non conosce il Vangelo né il battesimo (è nata e vissuta prima della
venuta di Gesù Cristo), non conosce la salvezza né
la grazia, non conosce la fede né fa parte della
Chiesa. I suoi tentativi, come quello di Ulisse, sono
perciò destinati all’insuccesso. Per questo motivo
gli spiriti magni dell’antichità – Socrate, Platone,
Aristotele, Euclide, Tolomeo; Omero, Orazio, Ovidio, Lucano e lo stesso Virgilio – si trovano confinati nel limbo, un settore particolare dell’inferno, e
provano un’infinita malinconia e un desiderio insoddisfatto di vedere Dio e di partecipare all’essenza divina (If IV).
14. Ulisse è condannato all’inferno come fraudolento. L’astuzia è soltanto un aspetto – quello meno
encomiabile – del versatile ingegno dell’eroe omerico. Ma nessuna versatilità umana può essere capace di superare i limiti della ragione e di portare
l’uomo a Dio. Dante, per bocca di Virgilio, lo ricorda anche in séguito: «Matto è chi spera che la
nostra ragione possa percorrere la via infinita che
tiene [Dio, che è] una sostanza in tre persone. State
contente, o genti umane, che le cose stanno così,
perché, se aveste potuto vedere tutto, non era necessario che Maria mettesse al mondo Cristo» (Pg III,
34-39).
15. Dante si comporta con Ulisse come precedentemente si era comportato con Ciacco, Farinata degli Uberti, Pier delle Vigne, Brunetto Latini ecc.:
distingue il peccatore dal peccato. Brunetto Latini è
riprovevole e merita la dannazione eterna per il suo
vizio; come maestro invece è veramente capace, ha
insegnato al poeta come l’uomo si eterna, ed il poeta lo ricorda ancora con affetto filiale.
16. Il dramma di Ulisse, che è il dramma della ragione umana che dimentica i suoi limiti in nome del
sapere e dell’esperienza, va inserito nella visione
che il poeta ha del mondo. Essa fonde terreno e ultraterreno: Dio è attento e vicino agli uomini, gli
uomini possono contare quotidianamente sulla vicinanza e sull’aiuto di angeli e santi. Per il mondo
antico greco e latino il mondo è circoscritto al Mediterraneo, un mare conosciuto e perciò sicuro. Alessandro Magno (356-323 a.C.) si spinge fin
nell’India per terra. Ma il mondo oltre il Mediterraneo in genere resta indeterminato e sconosciuto.
Qualcuno vi si spinge e non ritorna. I limiti di questo mondo non sono i divieti divini indicati dalle
colonne d’Ercole sullo stretto di Gibilterra, ma i
limiti tecnologici dei cantieri, che costruiscono navi incapaci di affrontare il mare aperto. Al tempo di
Dante i limiti dei cantieri si riducono, e il poeta
sente il dramma tra la visione tradizionale del mondo, ristretta al Mediterraneo, e le nuove e imminenti prospettive aperte dagli esploratori che per terra e
per mare allargano gli orizzonti geografici e conoscitivi. Uno di questi è Marco Polo che va e torna
dalla Cina via terra (1271-95), altri sono i due fratelli Vivaldi di Genova, che superano le colonne 
Divina commedia. Inferno, a cura di P. Genesini 81
d’Ercole nel tentativo di circumnavigare l’Africa e
che muoiono nell’impresa (1291). La visione dantesca del mondo geografico si modifica rapidamente
nel sec. XIV e riceve il colpo di grazia nel sec. XV
con Bartolomeo Diaz che supera il Capo di Buona
Speranza (1488) e apre la strada via mare verso le
Indie, Cristoforo Colombo, che scopre l’America
(1492), e Ferdinando Magellano che fa il giro del
mondo (1519-21). La visione dantesca del mondo
celeste riceve il colpo di grazia pochi decenni dopo,
con Nicolò Copernico che propone la teoria eliocentrica (1543), Galileo Galilei che scopre nuovi corpi
celesti (1609-10), infine Isaac Newton che propone
la teoria della gravitazione universale (1687). Le
scoperte geografiche ed astronomiche allontanano
Dio dall’uomo, perché la terra e l’universo diventano sempre più vasti, e lo spazio tra la terra e il cielo
sempre più vuoto. Così l’uomo passa in poco più di
un secolo (1543-1687) dal mondo del pressappoco
all’universo della precisione.
17. Per il viaggio di Ulisse oltre le colonne d’Ercole
Dante forse s’ispira ad un fatto avvenuto durante la
sua giovinezza: nel 1291 i due fratelli Vivaldi di
Genova oltrepassano lo stretto di Gibilterra, con il
proposito di circumnavigare l’Africa. Dal viaggio
non fanno più ritorno.
18. La figura di Ulisse ha un grande successo nell’immaginario collettivo occidentale:
a) L’Ulisse di Omero, il primo Ulisse, è astuto ed ha
una curiosità insaziabile. È suo l’inganno del cavallo
che permette agli achei di conquistare Troia dopo un
inutile assedio durato dieci anni. È anche un valoroso guerriero, che però, prudentemente, non ama i
corpo a corpo in battaglia, preferendo l’uso dell’arco. È l’ultimo a ritornare in patria: il viaggio di ritorno dura dieci anni a causa dell’opposizione di
Poseidone, a cui l’eroe aveva accecato il figlio Polifemo; ma a causa anche dell’insaziabile curiosità
dell’eroe acheo. Ritorna in patria da solo: i suoi
compagni muoiono tutti durante il viaggio di ritorno.
Qui deve scontrarsi con i nobili, che in sua assenza
gli consumavano le ricchezze e gli insidiavano Penelope, la fedelissima moglie, astuta non meno di lui
(aveva promesso che si sarebbe risposata quando avesse portato a termine una tela, che di giorno tesseva e di notte disfaceva). Li uccide tutti con l’arco. I
suoi ideali di vita non sono però guerrieri: egli è anche famoso per la sua saggezza e sa amministrare
bene il suo regno.
b) L’Ulisse di Dante (1265-1321) mette in primo
piano il valore e l’amore per la conoscenza rispetto
ai valori familiari. Per tali valori supera le colonne
d’Ercole e va incontro alla morte davanti alla montagna del purgatorio. È anche fine conoscitore
dell’animo umano, che sa manipolare positivamente
con una buona retorica. Il poeta lo apprezza per questi ideali, lo condanna come fraudolento.
c) L’Ulisse di Ugo Foscolo (1778-1827) è «bello di
fama e di sventura» ed ama la sua patria, dove infine
riesce a ritornare. Come tutti gli eroi romantici, è
sventurato e perseguitato da un destino avverso. Anzi più è sventurato, più è romantico e più è degno di
ammirazione. Il poeta è più sventurato dell’eroe
greco, perché sente che morirà in terra straniera.
Perciò è più grande (A Zacinto, 1802-03).
d) L’Ulisse decadente di Giovanni Pascoli (1855-
1912) guida la nave da nove giorni. All’alba del
decimo in lontananza vede qualcosa d’indistinto,
ma è preso dal sonno. Ad Itaca il servo Eumeo presso il recinto dei porci, il figlio nel porto ed il padre
nei campi fissano il mare nella speranza che egli
giunga. Sulla nave i suoi compagni aprono gli otri,
dove sono richiusi i venti sfavorevoli. Questi escono
e riportano la nave al largo. Ulisse si sveglia, in lontananza vede ancora qualcosa d’indistinto, ma non
può capire se è una nuvola o una terra. È mancato
all’appuntamento che il destino gli aveva preparato.
E quell’occasione, almeno in quella forma, è perduta per sempre (Poemi conviviali, Il sonno di Odisseo, 1904).
e) L’Ulisse decadente di Gabriele D’Annunzio
(1863-1938) è un supereroe, che con i suoi compagni sfida il destino. Il poeta lo vede alla guida della
nave e gli chiede di fargli provare l’arco. Se non è
capace di tendere la corda, lo inchioderà alla prua
della nave; se vi riesce, lo prenderà con lui. L’eroe
greco non gli risponde, lo guarda soltanto per un
attimo. Da quel momento il poeta sente che il suo
destino è cambiato ed è divenuto diverso e superiore a quello dei suoi compagni. È nato il superuomo
(Laudi del cielo, del mare, della terra e degli eroi.
Maia, IV. L’incontro con Ulisse, 1903).
f) Nel romanzo Ulysses (1922) lo scrittore dublinese James Joyce (1882-1941) racchiude in un’intera
giornata le poco eroiche peripezie del suo Ulisse,
un modesto impiegato del mondo contemporaneo,
che trova anche il tempo di tradire la moglie.
g) Nel breve componimento intitolato Ulisse (Canzoniere, Mediterranee, 1946) Umberto Saba
(1883-1957) propone di sé l’immagine di un Ulisse
sempre pronto al pericolo e che non vuole invecchiare.
19. Con la figura di Ulisse Omero ha colto questo
impulso all’avventura e alla conoscenza, che caratterizza la società occidentale rispetto ad altre civiltà. Essa costituisca il simbolo reso esplicito dell’impulso alla conoscenza, alla scoperta, all’apertura di nuovi mercati commerciali, che spinge
l’uomo occidentale ad essere aggressivo e ad usare
in modo aggressivo la sua cultura e la sua tecnologia verso le altre civiltà e le altre culture.
19.1. Se si deve considerare folle il viaggio di Ulisse, si deve considerare ugualmente folle il viaggio
di Marco Polo, che va e torna dalla Cina via terra
(1271-95): le possibilità di successo erano semplicemente nulle ed egli parte ugualmente. Non era
neanche costretto dalle necessità familiari. E compie un viaggio difficile e pericoloso anche oggi.
Certamente egli ha tentato ed è riuscito, mentre
moltissimi altri hanno tentato e non sono ritornati.
Ma in tutti i casi il rischio è stato abbondantemente
sottovalutato e l’avventura o il desiderio di conoscenza o il desiderio di ricchezza ha avuto la prevalenza sul buon senso e sul calcolo freddo delle possibilità di successo. 
Divina commedia. Inferno, a cura di P. Genesini 82
La struttura del canto è semplice: 1) Dante lancia
un’invettiva contro Firenze, che ha popolato
l’inferno di ladri; poi 2) descrive la bolgia piena di
fiammelle; quindi 3) incontra Ulisse che racconta la
sua storia: 4) con i fidati compagni oltrepassa le colonne d’Ercole, per visitare il mondo disabitato; 5)
dopo cinque mesi lunari vedono una montagna altissima; essi si rallegrano, ma dalla montagna sorge un
turbine che affonda la nave. 
Divina commedia. Inferno, a cura di P. Genesini 83
Canto XXVII
Già era dritta in sù la fiamma e queta
per non dir più, e già da noi sen gia
con la licenza del dolce poeta,
1
quand’un’altra, che dietro a lei venia,
ne fece volger li occhi a la sua cima
per un confuso suon che fuor n’uscia.
4
Come ‘l bue cicilian che mugghiò prima
col pianto di colui, e ciò fu dritto,
che l’avea temperato con sua lima,
7
mugghiava con la voce de l’afflitto,
sì che, con tutto che fosse di rame,
pur el pareva dal dolor trafitto;
10
così, per non aver via né forame
dal principio nel foco, in suo linguaggio
si convertian le parole grame.
13
Ma poscia ch’ebber colto lor viaggio
su per la punta, dandole quel guizzo
che dato avea la lingua in lor passaggio,
16
udimmo dire: “O tu a cu’ io drizzo
la voce e che parlavi mo lombardo,
dicendo “Istra ten va, più non t’adizzo”,
19
perch’io sia giunto forse alquanto tardo,
non t’incresca restare a parlar meco;
vedi che non incresce a me, e ardo!
22
Se tu pur mo in questo mondo cieco
caduto se’ di quella dolce terra
latina ond’io mia colpa tutta reco,
25
dimmi se Romagnuoli han pace o guerra;
ch’io fui d’i monti là intra Orbino
e ‘l giogo di che Tever si diserra”.
28
Io era in giuso ancora attento e chino,
quando il mio duca mi tentò di costa,
dicendo: “Parla tu; questi è latino”.
31
E io, ch’avea già pronta la risposta,
sanza indugio a parlare incominciai:
“O anima che se’ là giù nascosta,
34
Romagna tua non è, e non fu mai,
sanza guerra ne’ cuor de’ suoi tiranni;
ma ‘n palese nessuna or vi lasciai.
37
Ravenna sta come stata è molt’anni:
l’aguglia da Polenta la si cova,
sì che Cervia ricuopre co’ suoi vanni.
40
La terra che fé già la lunga prova
e di Franceschi sanguinoso mucchio,
sotto le branche verdi si ritrova.
43
E ‘l mastin vecchio e ‘l nuovo da Verrucchio,
che fecer di Montagna il mal governo,
là dove soglion fan d’i denti succhio.
46
Le città di Lamone e di Santerno
conduce il lioncel dal nido bianco,
che muta parte da la state al verno.
49
E quella cu’ il Savio bagna il fianco,
così com’ella sie’ tra ‘l piano e ‘l monte
tra tirannia si vive e stato franco.
52
Ora chi se’, ti priego che ne conte;
non esser duro più ch’altri sia stato,
se ‘l nome tuo nel mondo tegna fronte”.
55
Poscia che ‘l foco alquanto ebbe rugghiato
al modo suo, l’aguta punta mosse
di qua, di là, e poi diè cotal fiato:
58
1. Ormai la fiamma [di Ulisse] era dritta in alto e
quieta, perché non parlava più, e ormai lontano da
noi se ne andava con la licenza del dolce poeta, 4.
quando un’altra [fiamma] (=Guido da Montefeltro),
che veniva dietro di lei, ci fece volger gli occhi sulla sua cima, per un suono confuso che ne usciva. 7.
Come il bue siciliano [di Perillo], che mugghiò
prima con il pianto di colui – e ciò fu giusto – che
l’aveva costruito con la sua lima, 10. muggiva con
la voce del suppliziato, tanto che, per quanto fosse
di rame (=bronzo), appariva trafitto dal dolore; 13.
così, per non trovar da principio nel fuoco né via
[d’uscita] né foro, nel suo (=del fuoco) linguaggio si
convertivano le parole grame. 16. Ma, dopo che
ebbero trovato la loro via su per la punta [della
fiamma], dandole quel guizzo che le avrebbe dato
la lingua al loro passaggio, 19. udimmo dire: «O tu,
al quale io drizzo la voce e che parlavi or ora lombardo (=italiano) dicendo “Ora va’, più non ti spingo [a parlare]”, 22. perché io son giunto forse troppo tardi, non ti rincresca di restare a parlare con
me: vedi che non rincresce a me, e ardo! 25. Se tu
soltanto ora in questo mondo cieco sei caduto da
quella dolce terra latina (=italiana) dalla quale io
reco tutta la mia colpa, 28. dimmi se i romagnoli
hanno pace o guerra, perché io fui dei monti [che
sorgono] là tra Urbino e la giogaia [dell’Appennino], dalla quale nasce il Tevere». 31. Io ero ancor
tutto attento e chino in giù, quando la mia guida mi
toccò [con il gomito] nel fianco, dicendo: «Parla tu;
questo è latino (=italiano)». 34. Ed io, che avevo
già pronta la risposta, senza indugio incominciai a
parlare: «O anima, che sei laggiù nascosta [dalla
fiamma], 37. la tua Romagna non è, e non fu mai,
senza guerra nel cuore dei suoi tiranni, ma in palese
(=di visibile) nessuna ora vi lasciai. 40. Ravenna sta
com’è stata da molti anni [a questa parte]: l’aquila
dei da Polenta se la cova (=la protegge), così come
ricopre Cervia con le sue ali. 43. La terra (=Forlì),
che già fece lunga resistenza e sanguinoso mucchio
(=strage) di francesi, si ritrova sotto le branche verdi [degli Ordelaffi]. 46. E il vecchio e il nuovo mastino (=Malatesta e Malatestino) da Verrucchio,
che fecero strazio di Montagnana dei Parcitadi, là,
come il solito, fan succhiello dei denti (=dissanguano i loro sudditi). 49. Le città bagnate dal
Lamone e dal Santerno (= Faenza e Imola) son sotto
il leoncello dal nido bianco (=Maghinardo Pagani
da Susinana) che muta partito dall’estate all’inverno. 52. E quella (=Cesena), della quale il [fiume] Savio bagna il fianco, così come essa siede tra
la pianura e la montagna, vive tra tirannia e libere
istituzioni. 55. Ora ti prego di raccontarci chi sei:
non esser duro (=restìo) [a rispondere] più di quanto
altri (=Dante stesso) sia stato [con te], possa il tuo
nome durare lungamente nel mondo!». 58. Dopo
che il fuoco ebbe ruggito alquanto nel suo [solito]
modo, la punta acuta [della fiamma] si mosse di qua
e di là; poi emise tali parole: 
Divina commedia. Inferno, a cura di P. Genesini 84
“S’i’ credesse che mia risposta fosse
a persona che mai tornasse al mondo,
questa fiamma staria sanza più scosse;
61
ma però che già mai di questo fondo
non tornò vivo alcun, s’i’ odo il vero,
sanza tema d’infamia ti rispondo.
64
Io fui uom d’arme, e poi fui cordigliero,
credendomi, sì cinto, fare ammenda;
e certo il creder mio venìa intero,
67
se non fosse il gran prete, a cui mal prenda!,
che mi rimise ne le prime colpe;
e come e quare, voglio che m’intenda.
70
Mentre ch’io forma fui d’ossa e di polpe
che la madre mi diè, l’opere mie
non furon leonine, ma di volpe.
73
Li accorgimenti e le coperte vie
io seppi tutte, e sì menai lor arte,
ch’al fine de la terra il suono uscie.
76
Quando mi vidi giunto in quella parte
di mia etade ove ciascun dovrebbe
calar le vele e raccoglier le sarte,
79
ciò che pria mi piacea, allor m’increbbe,
e pentuto e confesso mi rendei;
ahi miser lasso! e giovato sarebbe.
82
Lo principe d’i novi Farisei,
avendo guerra presso a Laterano,
e non con Saracin né con Giudei,
85
ché ciascun suo nimico era cristiano,
e nessun era stato a vincer Acri
né mercatante in terra di Soldano;
88
né sommo officio né ordini sacri
guardò in sé, né in me quel capestro
che solea fare i suoi cinti più macri.
91
Ma come Costantin chiese Silvestro
d’entro Siratti a guerir de la lebbre;
così mi chiese questi per maestro
94
a guerir de la sua superba febbre:
domandommi consiglio, e io tacetti
perché le sue parole parver ebbre.
97
E’ poi ridisse: “Tuo cuor non sospetti;
finor t’assolvo, e tu m’insegna fare
sì come Penestrino in terra getti.
100
Lo ciel poss’io serrare e diserrare,
come tu sai; però son due le chiavi
che ‘l mio antecessor non ebbe care”.
103
Allor mi pinser li argomenti gravi
là ‘ve ‘l tacer mi fu avviso ‘l peggio,
e dissi: “Padre, da che tu mi lavi
106
di quel peccato ov’io mo cader deggio,
lunga promessa con l’attender corto
ti farà triunfar ne l’alto seggio”.
109
Francesco venne poi com’io fu’ morto,
per me; ma un d’i neri cherubini
li disse: “Non portar: non mi far torto.
112
Venir se ne dee giù tra ‘ miei meschini
perché diede ‘l consiglio frodolente,
dal quale in qua stato li sono a’ crini;
115
ch’assolver non si può chi non si pente,
né pentere e volere insieme puossi
per la contradizion che nol consente”.
118
61. «Se io credessi che la mia risposta fosse per
una persona che dovesse tornare nel mondo, questa
fiamma sarebbe senza più scosse (=tacerebbe). 64.
Ma, poiché mai da questo fondo tornò alcun vivo,
se io odo il vero, senza timore d’infamia ti rispondo. 67. Io fui uomo d’arme, e poi fui frate francescano, credendo, così cinto, di fare ammenda [dei
miei peccati]. E certamente il mio credere si sarebbe avverato per intero, 70. se non ci fosse stato
il gran prete (=papa Bonifacio VIII), al quale incolga ogni malanno!, che mi rimise nelle prime
colpe. E come e perché [avvenne] voglio che tu
intenda. 73. Mentre io ebbi forma di ossa e di carne che mia madre mi diede, le mie opere non furon di leone, ma di volpe. 76. Io seppi tutti gli accorgimenti e tutte le vie coperte, e ne feci tale uso,
che la fama giunse al confine della terra. 79.
Quando mi vidi giunto in quella parte della mia
età (=la vecchiaia) in cui ciascuno dovrebbe calar
le vele e raccoglier le sàrtie, 82. ciò che prima mi
piaceva, allora mi rincrebbe e, pentito e confesso,
mi feci frate. Ahimè infelice! E[ppure mi] sarebbe
giovato, [se non mi fossi lasciato sviare]! 85. Il
principe dei nuovi farisei (=papa Bonifacio VIII),
avendo guerra presso il Laterano (=Roma) [contro
i Colonna] e non con[tro] i saraceni né con[tro] i
giudei, 88. perché ciascun suo nemico era cristiano e nessuno era stato a vincere [come infedele la
città di] Acri [in Siria] né [aveva fatto il] mercante
nella terra del sultano, 91. né sommo ufficio né
ordini sacri guardò in sé, né in me quel cordone,
che soleva far più magri coloro che lo cingevano.
94. Ma, come Costantino fece chiamare papa Silvestro dalla grotta del Soratte, per guarir la lebbra,
così mi fece venir costui quale maestro (=medico e
insegnante), 97. per guarir la sua febbre superba.
Egli mi domandò [un] consiglio [fraudolento], ed
io tacqui, perché le sue parole apparvero quelle di
un ubriaco. 100. E poi riprese a dire: “Il tuo cuore
non sospetti. Fin d’ora ti assolvo, e tu inségnami
come fare per gettar in terra (=conquistare) Palestrina. 103. Io posso chiudere ed aprire il cielo,
come tu sai, perché son due le chiavi che il mio
predecessore (=papa Celestino V) non ebbe care”.
106. Allora gli argomenti gravi mi spinsero là dove il tacer mi apparve [cosa] peggiore, e dissi: “O
padre, poiché tu mi lavi 109. di quel peccato nel
quale ora io devo cadere, [ecco il mio consiglio:]
una grande promessa [di pace e di conciliazione],
che poi non manterrai, ti farà trionfare nella tua
alta sede”. 112. Francesco d’Assisi venne poi,
come io fui morto, per [prendere] la mia anima;
ma uno dei neri cherubini disse: “Non portar[melo
via]: non mi far torto. 115. Deve venir giù tra i
miei servi, perché diede il consiglio fraudolento,
dal quale in qua gli son sempre rimasto alle spalle,
118. perché non si può assolvere chi non si pente,
né [ci] si può pentire e voler insieme [peccare], per
la contraddizione che non lo consente”. 
Divina commedia. Inferno, a cura di P. Genesini 85
Oh me dolente! come mi riscossi
quando mi prese dicendomi: “Forse
tu non pensavi ch’io loico fossi!”.
121
A Minòs mi portò; e quelli attorse
otto volte la coda al dosso duro;
e poi che per gran rabbia la si morse,
124
disse: “Questi è d’i rei del foco furo”;
per ch’io là dove vedi son perduto,
e sì vestito, andando, mi rancuro”.
127
Quand’elli ebbe ‘l suo dir così compiuto,
la fiamma dolorando si partio,
torcendo e dibattendo ‘l corno aguto.
130
Noi passamm’oltre, e io e ‘l duca mio,
su per lo scoglio infino in su l’altr’arco
che cuopre ‘l fosso in che si paga il fio
133
a quei che scommettendo acquistan
carco.
136
121. Oh me dolente!, come mi riscossi quando mi
prese dicendomi: “Forse tu non pensavi che io fossi
[un demonio] logico!”. 124. Mi portò da Minosse, e
quello attorcigliò otto volte la coda al dorso impietoso, e, dopo che per la gran rabbia (=soddisfazione)
se la morse, 127. disse: “Costui è dei (=deve andare
tra i) rei del fuoco ladro”. Perciò io qui, dove vedi,
son perduto e, così vestito [dalla fiamma], mi dolgo
andando [in giro per la bolgia]». 130. Quando egli
ebbe finito di parlare, la fiamma straziata dal dolore
si allontanò, torcendo ed agitando la punta aguzza.
133. Noi passammo oltre, io e la mia guida, su per
lo scoglio fino all’altro arco che copre la bolgia, nel
quale pagano il fio 136. coloro che, provocando divisioni, si acquistano il carico [di colpa e pena].
I personaggi
Guido da Montefeltro (1220ca.-1298) è uno dei
più valorosi condottieri della seconda metà del sec.
XIII. Nel 1268 è vicario a Roma di Corradino di
Svevia. Nel 1274 si mette a capo dei fuoriusciti
ghibellini di Bologna e sconfigge Malatesta da Verrucchio, capo dei guelfi. È capitano del popolo a
Forlì e dimostra doti di abilità e di astuzia. In Romagna anima la politica antipapale. Viene perciò
scomunicato e confinato prima a Chioggia, poi ad
Asti. Nel 1292 riesce ad imporre la sua signoria ad
Urbino. Due anni dopo si riconcilia con la Chiesa.
Nel 1296 entra nell’ordine dei frati minori. Due anni dopo muore ad Assisi (o ad Ancona).
Perillo è un fabbro siciliano molto ingegnoso, che
prepara un bue di bronzo per ingraziarsi il crudele
tiranno Falaride, che regnava su Agrigento e che
amava torturare i suoi sudditi: attraverso un’apertura
il suppliziato veniva introdotto nel bue, sotto il quale si accendeva il fuoco. Le urla del condannato non
sembravano umane, perciò il tiranno non avrebbe
avuto pietà. Falaride accetta il dono e lo fa sperimentare per primo all’inventore. La fonte di Dante è
Ovidio, Tristia, III, xi, 41-54.
Francesco d’Assisi (1181-1226), figlio di un ricco
mercante, ha una giovinezza spensierata a cui pone
fine una crisi spirituale. Rifiuta le ricchezze paterne
e fonda l’ordine dei frati minori, i cui ideali sono
l’umiltà, la povertà, la castità e una totale fiducia
nella Provvidenza divina. Vuole riformare la Chiesa
dall’interno, perciò chiede ed ottiene il riconoscimento della Regola prima verbalmente dal papa Innocenzo III (1209), poi ufficialmente dal papa Onorio III (1223). L’ordine francescano ha una diffusione rapidissima, perché risponde ad esigenze religiose e sociali effettivamente sentite dentro e fuori la
Chiesa. Francesco scrive il Cantico delle creature
(o di frate Sole) (1224-26), una delle opere religiose più significative del sec. XIII.
Il diavolo logico non è più il demonio tradizionale
che spaventa il credente, è il demonio burlone, ironico, sarcastico, irrispettoso – che è addirittura andato all’università –, compagno di vita e quasi complice del credente.
Il papa Bonifacio VIII (1235ca.-1303), al secolo
Benedetto Caetani, diventa cardinale nel 1281 e
papa nel 1294. Nel 1300 indìce il primo giubileo.
Cerca d’imporre l’autorità della Chiesa in Italia e in
Europa. Si scontra perciò con il re di Francia Filippo il Bello (1268-1314), che reagisce accusandolo
d’aver tramato ai danni del papa Celestino V, quindi scende in Italia e lo fa arrestare ad Anagni. Muore poco dopo.
Palestrina è una cittadina nei pressi di Roma, roccaforte della famiglia Colonna, avversaria della famiglia Caetani.
L’imperatore Costantino (280-337), che aveva contratto la lebbra, sogna che sarebbe guarito se si fosse
convertito. Manda perciò a chiamare il papa Silvestro (314-336), che viveva in una grotta del monte
Soratte, vicino a Roma, per paura delle persecuzioni
contro i cristiani. Il papa lo guarisce e l’imperatore
lo ricompensa con «la prima dote», da cui ha inizio
il potere temporale dei papi. Dante condanna duramente il dono dell’imperatore (If XIX, 115-117).
Commento
1. Il canto ha una struttura già sperimentata: una
nuova fiamma, cioè un altro dannato, desidera parlare con il poeta (inizio). Si avvicina spinto dal desiderio di sapere qual è la situazione politica della
Romagna, e pone a Dante la domanda in proposito.
Il poeta dà una risposta lunga ed esauriente (prima
parte). Poi chiede al dannato di presentarsi. Il dannato risponde con un lungo e tortuoso ragionamento,
del tutto inutile: «Se io sapessi che tu ritorni sulla
terra, io non ti direi chi sono. Ma nessuno è ritornato
da questo luogo sulla terra, perciò ti rispondo senza
timore di coprirmi d’infamia» (vv. 61-66). E quindi
racconta la sua storia, che è la parte centrale ed anche finale del canto (vv. 67-129). Poi rapidamente
se ne va (vv. 130-136).
1.1. L’inizio, come in altri casi, ha il tono innalzato
con un paragone preso dalla mitologia. La prima
parte si dispiega piana e tranquilla. Poi c’è la parte
centrale del canto, la storia del dannato. Infine c’è
la conclusione, che è diversa dal canto precedente
come dal canto seguente: essa mostra l’anima del 
Divina commedia. Inferno, a cura di P. Genesini 86
dannato che se ne va accora dolente per l’inganno
subìto.
1.2. Il canto si lega e contemporaneamente contrasta
con il canto precedente. Si lega, perché sia Guido
sia Ulisse sono condannati come consiglieri fraudolenti. Contrasta, perché il canto d’Ulisse raggiunge
livelli di tensione altissimi, questo di Guido invece
è divertente, ironico, comico. La tensione del canto
di Ulisse non poteva allargarsi anche al canto successivo, perciò Dante pratica una varietà, un cambiamento di tono, e decide di ricorrere all’artificio
narrativo della contrapposizione tra canto drammatico e canto comico. Questa contrapposizione è un
allargamento delle contrapposizioni che ci sono già
dentro i canti, tra una prima parte (introduttiva e/o
tranquilla) e una seconda parte (la parte centrale che
è drammatica).
1.2. La storia di Ulisse coinvolge profondamente le
convinzioni e gli ideali dei due poeti, che come il
lettore ascoltano senza intervenire (le parole sarebbero inadeguate al dramma di Ulisse e dell’umanità
pagana). La storia di Guido allevia la tensione e
provoca nel lettore un sorriso ed un sospiro di sollievo. Essa costituisce la catarsi, dopo lo sprofondamento fisico nell’oceano.
2. Dante beffa il già beffato Guido: il dannato non
si accorge che sta parlando con un vivo. Lo esclude
non in base a un controllo di qualche tipo, ma mediante un ragionamento: «Nessuno è mai tornato dal
fondo dell’inferno, se io odo il vero; perciò ti rispondo senza temere di ricoprirmi di vergogna». Farinata degli Uberti invece si accorge sùbito che
Dante è vivo: «O Tosco, che per la città del foco
Vivo ten vai...» (If X, 22-23). Quando si avvicina
all’episodio di Guido, il lettore è già preparato dalle
parole di Farinata e, se ha buona memoria, sorride
già... I due dannati hanno anche un altro aspetto che
li unisce e li divide: Farinata come cittadino è addolorato per la situazione di Firenze più del fuoco
che lo brucia; Guido come esperto di ogni astuzia si
sente ancora bruciare e in modo cocente dall’inganno, in cui è caduto in vita.
2.1. Guido è irretito dalla ragione, in vita come in
morte. La usa quando essa non serve. Ma usare costantemente la ragione (e per di più usarla in modo
scorretto negli inganni) era l’unica cosa che sapeva
fare. Perciò si danna. Eppure la sua ragione è la
stessa di Ulisse (che pure si danna), e la stessa di
Virgilio (che si trova nel limbo ma che può giungere
sino in cima alla montagna del purgatorio, nel paradiso terrestre). Ed è la stessa di Stazio (che si salva).
3. Il canto gira intorno a tre coppie di personaggi:
Dante (il viandante che cerca la retta via) e Virgilio
(il simbolo della ragione); poi Guido e il papa Bonifacio VIII (due fraudolenti, ma il secondo è più astuto del primo); infine Francesco d’Assisi e il diavolo
logico (due avversari, un santo e un demonio). Quest’ultima coppia è la continuazione – la scia – della
coppia precedente e serve per rafforzare la figura (e
a ribadire l’identità) dei due fraudolenti: Guido=Bonifacio VIII; Francesco=diavolo logico. Il rafforzamento è ottenuto anche con la parallela vittoria
del più malvagio sul più santo.
3.1. Dante definisce Bonifacio VIII «lo principe d’i
novi Farisei» (v. 85), facendo riferimento al Vangelo, dove Gesù rimprovera i farisei di essere sepolcri
imbiancati, (Mt. 23, 13-36). La figura di Bonifacio
VIII era già apparsa in precedenza: il poeta lo accusa di schierarsi con i guelfi neri e di favorire il colpo
di Stato di costoro (If VI, 67-69); ricorda che trasferisce il vescovo Andrea de’ Mozzi da Firenze a Vicenza e con questa associazione coinvolge il pontefice nel degrado morale del vescovo (If XV, 112-
114); e, discendendo la costa per andare a vedere i
papi simoniaci, fa sapere che il pontefice finirà
all’inferno, anche se non è ancora morto (If XIX,
52-63). Il papa però riappare più volte anche nelle
altre due cantiche: in Pg XX, 85-93, Ugo Capeto, re
di Francia, parla della sua futura cattura ad Anagni
ad opera di un emissario di Filippo il Bello, re di
Francia (1303); in Pd IX, 127-142, Folchetto da
Marsiglia, prima poeta e poi frate domenicano, lo
accusa di pensare al denaro e di non pensare a liberare il sepolcro di Cristo; in Pd XXVII, 19-27, san
Pietro lo accusa di usurpare la sede papale e di aver
fatto di Roma una cloaca.
4. Dante fa fare a Francesco d’Assisi la figura del
santo logicamente sprovveduto. Ciò facendo, si riallaccia ad una scelta anticulturale precisa del frate
(cultura=mondanità=perdizione), che il poeta riprende e stravolge in base alle regole della narrativa. Il poeta è su posizioni completamente diverse:
Francesca s’innamora grazie alla cultura e secondo i
moduli della cultura (If V, 124-138); Ulisse è disposto a sacrificare il figlio, il vecchio padre, la moglie
e il regno, pur di esplorare il mondo «sanza gente»
(If XXVI, 90-126). Nel 1354 il frate domenicano
Jacopo Passavanti (1302ca.-1357) tiene a Firenze
una serie di prediche, che poi raccoglie nello Specchio di vera penitenza, in cui difende il valore
dell’ignoranza, poiché la conoscenza fa insuperbire
l’uomo e gli fa correre il rischio di finire all’inferno.
5. Un certo tipo di beffa poi fa sempre sorridere, e
l’interessato non suscita la solidarietà del lettore: è
la beffa che si ritorce contro colui che si vanta di
avere una qualche capacità e che poi, alla prova dei
fatti, dimostra di non averla. Guido ha usato
l’astuzia per tutta la vita e ne è sempre uscito vincitore. Ormai vecchio, quindi al culmine della sua esperienza, si fa ingannare. Non soltanto si fa ingannare, ma si fa ingannare anche su ciò che vi è di più
importante nella vita (la salvezza dell’anima) e da
chi per definizione non doveva ingannare (il papa
Bonifacio VIII). Guido programma con cura la salvezza dell’anima, come si può programmare una
vittoria politica o militare. Egli però non si è convertito veramente con una fede sincera e profonda,
ma con una scelta di comodo. E alla prima occasione ricade nel consueto comportamento e dà il consiglio fraudolento. La forza dell’abitudine lo tradisce.
Egli non ha fatto i conti con un uomo più astuto di
lui, il papa Bonifacio VIII, che lo raggira: «Dammi
il consiglio, ti assolvo ancor prima di peccare!».
Guido non coglie l’inganno, presta fiducia al papa,
convinto che questi in quanto tale non possa né
debba ingannare (e in effetti non ha ingannato: ha 
Divina commedia. Inferno, a cura di P. Genesini 87
fatto una promessa che non poteva mantenere, quindi una colpa lieve; invece è stato Guido a capire
male le parole). Ed egli, l’uomo famoso per la sua
astuzia, cade fidandosi delle parole del papa, parole
che invece doveva attentamente esaminare. Quale
maggiore vergogna per un uomo astuto che ingannarsi con le sue stesse mani!
6. In vita con Bonifacio VIII ed ora con Dante Guido fa lo stesso errore: si fida della ragione come
strumento di salvezza. In vita la usa per tessere i
suoi inganni. E vince. In vecchiaia pianifica la salvezza. E quasi ha successo. Con il papa si fida del
ragionamento del papa. E perde. Parlando con il poeta si fida di un ragionamento che egli stesso fa:
nessuno è mai uscito dall’inferno; neanche il poeta
può uscire; dunque posso raccontare la mia storia
senza temere che si risappia sulla terra. E si ricopre
ancora di vergogna. Non ha controllato la validità
del ragionamento del papa, né di quello che fa al
poeta. E il secondo errore è uguale al primo. Né si
accorge della sua fallacia, come non si era accorto
della fallacia del primo. Ma perseverare nello stesso
errore è diabolico...
7. Dante non condanna il dannato (che, come lui, è
partigiano dell’imperatore), poiché questi lo fa già
da sé (un’ulteriore condanna sarebbe stata inutile e
da un punto di vista narrativo inefficace). La vergogna di dire il suo nome e il modo in cui se ne va,
ancora scottato dall’inganno, lo mostrano chiaramente. Il poeta invece «usa» Guido: lo vuol mettere
a confronto con il suo mortale nemico, Bonifacio
VIII. E, facendolo ingannare dal papa, ingigantisce
ancor più la grandezza e la malvagità di
quest’ultimo.
8. Dante non dimentica la disavventura di Guido,
che perde l’anima che era sicuro di salvare. In Pg V,
85-129, egli incontra Bonconte da Montefeltro, figlio di Guido, che ha peccato per tutta la vita e si è
pentito proprio un istante prima di morire, raccomandandosi alla Madonna. E salva l’anima. In tal
modo il poeta allarga i collegamenti tra i vari canti
e sottolinea che, se c’è un pentimento sincero, Dio
ascolta sempre la preghiera di chi si rivolge a Lui.
Anche in questo caso intervengono il protettore (la
Madonna) e l’avversario (il diavolo) di Bonconte. Il
diavolo scornato, per vendicarsi di aver perso la sua
anima, suscita un violentissimo temporale che trascina nell’Arno il corpo di Bonconte, che non fu più
ritrovato. Nell’immaginario collettivo medioevale
angeli, santi e demoni sono costantemente presenti
nella vita umana e fanno la spola tra la terra ed il
cielo.
8.1. L’episodio di Guido e poi l’episodio del figlio
Bonconte rimandano a un motivo medioevale piuttosto diffuso, quello di angeli e diavoli che si giocano l’anima del credente e che, per conquistarla per
sé, lottano sia nell’al di qua, sia nell’al di là, finché
non è definitivamente assegnata. Il poeta riprende il
motivo, ma lo arricchisce: le due anime sono padre
e figlio. Ciò coinvolge indirettamente anche un altro problema, particolarmente sentito e discusso al
suo tempo: chi va in paradiso può essere veramente
felice se un suo stretto congiunto (padre, madre, marito, moglie, figlio ecc.) è finito all’inferno? Con
questo problema implicito, ma vivo nella mente del
lettore, il poeta drammatizza ulteriormente i due episodi. E mettendoli in canti lontani costringe poi il
lettore a fissarli più efficacemente nella memoria.
8.2. Il fatto che in Pg V compaia Bonconte, figlio di
Guido, costringe a leggere i due canti insieme. Questa strategia è un asse portante dell’opera: i canti VI
delle tre cantiche si richiamano e si completano ecc.
I due o tre punti di vista (politico, religioso, personale) con cui il poeta valuta i dannati si richiamano
e si completano. La realtà è sempre complessa, perciò servono più punti di vista, tra loro complementari, per comprenderla. Ma If XXVII rimanda immediatamente anche a If XXVI, il canto di Ulisse, che
presenta due personaggi dediti all’inganno che tuttavia hanno anche altri valori, completamente diversi. I canti If I (Virgilio, padre spirituale di Dante), X
(Farinata degli Uberti e Cavalcante de’ Cavalcanti),
XV (Brunetto Latini, padre spirituale di Dante),
XXVI (Ulisse che non ritorna a casa) e If XXVIII-Pg
V (Guido da Montefeltro e Bonconte da Montefeltro) si richiamano perché trattano diversi modi di
vivere la paternità. Uno stesso canto si abbina perciò ad un altro canto per un motivo, ad altri canti
per altri motivi. La ragnatela che avviluppa il poema si fa sempre più articolata e complessa.
9. Il diavolo logico rimanda all’enorme sviluppo
della logica nelle università del sec. XIII, ma si rifà
anche ad una interpretazione comica di ciò che spaventa l’uomo medioevale e a cui questi si avvicina
mediante il riso. Il demonio quindi diventa un simpatico buontempone, che in molti racconti fa sodalizio e gira il mondo in incognito con lo stesso Dio. E
spesso rimprovera Dio di non aver avuto una buona
idea a creare l’uomo, che è stupido e corrotto. Dio a
malincuore lo riconosce.
10. Il papa Celestino V è innominato (If III), il suicida fiorentino resta anonimo, (If XIII), qui il dannato non vuole rivelare il suo nome ma lo rivela. In
séguito lo stesso poeta tace il suo nome (Pg XIII,
130-138). Dante continua le variazioni sul tema.
11. L’inizio del canto si riallaccia al canto precedente; la fine al canto seguente. Il poeta riprende un
artificio retorico già sperimentato in If XIV, 1-3,
dove raccoglie le fronde strappate e le pone alla base del tronco in cui era incarcerato l’anonimo fiorentino suicida. Questa tecnica dell’aggancio tra un
canto e il precedente viene applicata per la prima
volta in If VI, 1-4, quando Dante ritorna in sé, dopo
essere svenuto davanti alla tragica storia d’amore di
Francesca da Polenta e Paolo Malatesta.
12. L’inganno e la beffa, di cui cade vittima Guido,
possono essere confrontati con l’inganno e la beffa
che ser Ciappelletto gioca al santo frate – il più santo della Borgogna –, che ha passato la vita sui libri e
che crede a tutto ciò che vuole credere (Decameron, I, 1). Peraltro Boccaccio, che vuole intrattenere
il suo pubblico nobile e borghese, dedica ben tre
giornate alle novelle incentrate sulla beffa: la settima, l’ottava e la nona. La presenza così massiccia di
inganni e di beffe ha una sua giustificazione: le società tradizionali, cioè agricole, godevano di molto 
Divina commedia. Inferno, a cura di P. Genesini 88
tempo libero, che per la scarsità di fiere e di divertimenti gestivano in questo modo. A parte le risate
degli spettatori, qualcuno poi poteva avere il suo
tornaconto.
12.1. Curiosamente agli inizi della novella compare
il papa Bonifacio VIII come il deus ex machina, che
provoca i fatti raccontati: chiama a Roma Musciatto
Franzesi e questi chiude i suoi affari in Francia e ne
affida la chiusura ad uomini di sua fiducia, tra i
quali ser Ciappelletto. Qui il papa appare come un
principe ricco e potente, che si circonda di personaggi nobili, ricchi e potenti. La stessa cosa succede
nella novella di Cisti fornaio (Decameron, VI, 2).
La struttura del canto è semplice: 1) la fiamma che
racchiude Guido da Montefeltro si avvicina e chiede notizie della Romagna; 2) Dante risponde che la
Romagna, diversamente dal solito, si trova in pace;
quindi chiede il nome al dannato; 3) convinto che il
poeta non torni fra i vivi, Guido racconta la sua storia: 4) fu uomo d’arme, famoso per gli inganni; in
vecchiaia si fece frate francescano per salvare
l’anima; 5) il papa Bonifacio VIII gli chiese un consiglio fraudolento; 6) egli si rifiutò, ma il papa insistette: lo assolveva prima ancora che peccasse; 7)
così egli diede il consiglio: fare promesse di pace e
poi non mantenerle; 8) dopo morto un diavolo rivendicò a sé la sua anima, perché non ci si può pentire prima di peccare; così egli finì tra i fraudolenti;
quindi 9) la fiamma se ne va, ancora tutta dolente,
mentre i due poeti riprendono il viaggio.
Divina commedia. Inferno, a cura di P. Genesini 89
Canto XXX
Nel tempo che Iunone era crucciata
per Semelè contra ‘l sangue tebano,
come mostrò una e altra fiata,
1
Atamante divenne tanto insano,
che veggendo la moglie con due figli
andar carcata da ciascuna mano,
4
gridò: “Tendiam le reti, sì ch’io pigli
la leonessa e ‘ leoncini al varco”;
e poi distese i dispietati artigli,
7
prendendo l’un ch’avea nome Learco,
e rotollo e percosselo ad un sasso;
e quella s’annegò con l’altro carco.
10
E quando la fortuna volse in basso
l’altezza de’ Troian che tutto ardiva,
sì che ‘nsieme col regno il re fu casso,
13
Ecuba trista, misera e cattiva,
poscia che vide Polissena morta,
e del suo Polidoro in su la riva
16
del mar si fu la dolorosa accorta,
forsennata latrò sì come cane;
tanto il dolor le fé la mente torta.
19
Ma né di Tebe furie né troiane
si vider mai in alcun tanto crude,
non punger bestie, nonché membra umane,
22
quant’io vidi in due ombre smorte e nude,
che mordendo correvan di quel modo
che ‘l porco quando del porcil si schiude.
25
L’una giunse a Capocchio, e in sul nodo
del collo l’assannò, sì che, tirando,
grattar li fece il ventre al fondo sodo.
28
E l’Aretin che rimase, tremando
mi disse: “Quel folletto è Gianni Schicchi,
e va rabbioso altrui così conciando”.
31
“Oh!”, diss’io lui, “se l’altro non ti ficchi
li denti a dosso, non ti sia fatica
a dir chi è, pria che di qui si spicchi”.
34
Ed elli a me: “Quell’è l’anima antica
di Mirra scellerata, che divenne
al padre fuor del dritto amore amica.
37
Questa a peccar con esso così venne,
falsificando sé in altrui forma,
come l’altro che là sen va, sostenne,
40
per guadagnar la donna de la torma,
falsificare in sé Buoso Donati,
testando e dando al testamento norma”.
43
E poi che i due rabbiosi fuor passati
sovra cu’ io avea l’occhio tenuto,
rivolsilo a guardar li altri mal nati.
46
Io vidi un, fatto a guisa di leuto,
pur ch’elli avesse avuta l’anguinaia
tronca da l’altro che l’uomo ha forcuto.
49
La grave idropesì, che sì dispaia
le membra con l’omor che mal converte,
che ‘l viso non risponde a la ventraia,
52
facea lui tener le labbra aperte
come l’etico fa, che per la sete
l’un verso ‘l mento e l’altro in sù rinverte.
55
“O voi che sanz’alcuna pena siete,
e non so io perché, nel mondo gramo”,
diss’elli a noi, “guardate e attendete
58
1. Nel tempo in cui Giunone era adirata a causa di
Sèmele contro il sangue tebano, come mostrò già
più volte, 4. Atamante divenne tanto folle che, vedendo la moglie stringersi al collo i figli uno per
mano, 7. gridò: «Tendiamo le reti, così che io pigli
al varco la leonessa e i leoncini». Poi distese gli artigli spietati, 10. afferrò quello che aveva nome Leandro, lo rotolò e lo sbatté contro un sasso. Quella si
annegò con l’altro figlio. 13. Quando la fortuna abbassò la potenza dei troiani che tutto ardiva, così
che il re [Priamo] fu spento con il suo regno, 16.
Ecùba triste, infelice e prigioniera, dopo aver visto
Polisséna morta e aver scorto dolorosamente il corpo del suo Polidóro 19. sulla riva del mare, impazzita latrò come un cane, tanto il dolore le sconvolse
la mente. 22. Ma non si videro mai furie di Tebe né
di Troia tanto crudeli contro qualcuno nel ferir bestie o membra umane 25. quanto io vidi due ombre
smorte e nude (=Mirra e Gianni Schicchi) che,
mordendo [altri dannati], correvano all’impazzata
per la bolgia, come fa il porco quando gli si apre il
porcile. 28. Una di esse (=Gianni Schicchi) fu sopra
Capocchio, lo azzannò sulla nuca e, trascinandolo,
gli fece grattare con il ventre il duro fondo della
bolgia. 31. Griffolino, che era rimasto immobile,
tremando disse: «Quello spirito furioso è Gianni
Schicchi e va pieno di rabbia a conciar così gli altri
in questo modo». 34. «Oh» gli dissi, «possa l’altro
spirito furioso non ficcarti i denti addosso!, non ti
costi fatica dirci chi è, prima che si allontani.» 37.
Ed egli a me: «Quella è l’anima antica della scellerata Mirra, che divenne amante del padre, contro
ogni lecito amore. 40. Venne a peccare con lui falsificando se stessa e prendendo l’aspetto di un’altra
donna. Ugualmente l’altro che fugge in quella direzione, 43. per guadagnar la più bella cavalla della
mandria, ardì fingersi Buoso Donati, facendo testamento e dando al testamento valore legale». 46.
Dopo che i due rabbiosi, che avevo tenuto d’occhio,
corsero via, mi misi a guardare le altre anime malnate. 49. Io vidi uno (=maestro Adamo) che sarebbe
apparso a forma di liuto, se avesse avuto l’inguine
tagliato all’altezza delle cosce. 52. L’idropisia, che
fa pesanti e che rende sproporzionate le membra tra
loro a causa dell’umore che si trasforma in modo
anormale, così che il viso [magro] non corrisponde
al ventre [enorme], 55. gli faceva tenere le labbra
aperte come fa il tisico, che per l’arsura ripiega un
labbro verso il mento e l’altro in su. 58. «O voi, che
siete senz’alcuna pena – non so per quale motivo –
in questo mondo pieno di dolore» egli ci disse,
«guardate e mirate 
Divina commedia. Inferno, a cura di P. Genesini 90
a la miseria del maestro Adamo:
io ebbi vivo assai di quel ch’i’ volli,
e ora, lasso!, un gocciol d’acqua bramo.
61
Li ruscelletti che d’i verdi colli
del Casentin discendon giuso in Arno,
faccendo i lor canali freddi e molli,
64
sempre mi stanno innanzi, e non indarno,
ché l’imagine lor vie più m’asciuga
che ‘l male ond’io nel volto mi discarno.
67
La rigida giustizia che mi fruga
tragge cagion del loco ov’io peccai
a metter più li miei sospiri in fuga.
70
Ivi è Romena, là dov’io falsai
la lega suggellata del Batista;
per ch’io il corpo sù arso lasciai.
73
Ma s’io vedessi qui l’anima trista
di Guido o d’Alessandro o di lor frate,
per Fonte Branda non darei la vista.
76
Dentro c’è l’una già, se l’arrabbiate
ombre che vanno intorno dicon vero;
ma che mi val, c’ho le membra legate?
79
S’io fossi pur di tanto ancor leggero
ch’i’ potessi in cent’anni andare un’oncia,
io sarei messo già per lo sentiero,
82
cercando lui tra questa gente sconcia,
con tutto ch’ella volge undici miglia,
e men d’un mezzo di traverso non ci ha.
85
Io son per lor tra sì fatta famiglia:
e’ m’indussero a batter li fiorini
ch’avevan tre carati di mondiglia”.
88
E io a lui: “Chi son li due tapini
che fumman come man bagnate ‘l verno,
giacendo stretti a’ tuoi destri confini?”.
91
“Qui li trovai – e poi volta non dierno –
”,
rispuose, “quando piovvi in questo greppo,
e non credo che dieno in sempiterno.
94
L’una è la falsa ch’accusò Gioseppo;
l’altr’è ‘l falso Sinon greco di Troia:
per febbre aguta gittan tanto leppo”.
97
E l’un di lor, che si recò a noia
forse d’esser nomato sì oscuro,
col pugno li percosse l’epa croia.
100
Quella sonò come fosse un tamburo;
e mastro Adamo li percosse il volto
col braccio suo, che non parve men duro,
103
dicendo a lui: “Ancor che mi sia tolto
lo muover per le membra che son gravi,
ho io il braccio a tal mestiere sciolto”.
106
Ond’ei rispuose: “Quando tu andavi
al fuoco, non l’avei tu così presto;
ma sì e più l’avei quando coniavi”.
109
E l’idropico: “Tu di’ ver di questo:
ma tu non fosti sì ver testimonio
là ‘ve del ver fosti a Troia richesto”.
112
“S’io dissi falso, e tu falsasti il conio”,
disse Sinon; “e son qui per un fallo,
e tu per più ch’alcun altro demonio!”.
115
“Ricorditi, spergiuro, del cavallo”,
rispuose quel ch’avea infiata l’epa;
“e sieti reo che tutto il mondo sallo!”.
118
61. l’infelicità di maestro Adamo. Io ebbi in vita
più di quel che volli ed ora, ahimè!, bramo una goccia d’acqua. 64. I ruscelletti, che dai verdi colli del
Casentino discendono giù in Arno facendo i loro
canali freschi e inzuppati d’acqua, 67. mi stanno
sempre davanti agli occhi, e non invano, perché la
loro immagine mi fa sentir la sete più del male che
mi fa dimagrire il volto. 70. La severa giustizia, che
mi tormenta, trae motivo dal luogo in cui peccai,
per farmi sospirare di più. 73. Lì, nel Casentino, si
trova il castello dei conti Guidi da Romena, dove
falsificai la lega che reca impressa l’immagine di
[Giovanni] Battista (=il fiorino). Perciò lasciai il
mio corpo bruciato lassù. 76. Ma, se io vedessi qui
l’anima trista di Guido o di Alessandro o di lor fratello, non scambierei questo piacere con quello di
bere alla fonte Branda. 79. Qui dentro c’è già
l’anima di uno di loro (=Guido), se le ombre arrabbiate che qui si aggirano dicono il vero. Ma che cosa mi giova con queste membra che m’impediscono
di muovermi? 82. Se io fossi ancora tanto agile, da
potermi muovere in cento anni anche soltanto di
qualche pollice, mi sarei già messo in cammino verso il fondo della bolgia, 85. per cercarlo tra questa
gente deforme, anche se la bolgia ha la circonferenza di undici miglia ed è larga non meno di mezzo
miglio. 88. Per colpa loro io mi trovo in mezzo a
questa famiglia, perché m’indussero a batter fiorini
che avevano tre carati di metallo vile.» 91. Ed io a
lui: «Chi son quei due tapini, che per la febbre fumano come le mani bagnate d’inverno e giacciono
stretti alla tua destra?». 94. «Li trovai qui» rispose,
«quando precipitai in questa bolgia. Non si mossero
mai e credo che non si muoveranno in eterno. 97.
Una è la falsa (=la moglie di Putifarre) che accusò
Giuseppe; l’altro è il falso Sinone, greco di Troia.
Per la febbre altissima mandano questa gran puzza
di olio bruciato.» 100. Uno di loro, forse indispettito dal modo spregevole in cui era stato indicato, gli
diede un pugno sulla pancia gonfia e dura. 103. Essa risuonò come fosse un tamburo. Maestro Adamo
a sua volta lo colpì sul viso con un pugno che non
parve meno duro, 103. dicendogli: «Anche se non
posso muover le membra rese pesanti dall’idropisia,
ho ancora il braccio capace di colpire». 109. Egli
rispose: «Quando tu andavi al rogo, non l’avevi così
rapido. L’avevi così agile, e anche di più, quando
coniavi moneta». 112. E l’idropico: «Tu dici il vero
in questo caso; ma tu non fosti un testimone così verace, quando a Troia ti fu chiesto di dire il vero».
115. «Se io dissi il falso, tu falsasti il conio (=la
moneta) disse Sinone; «io son qui per un solo inganno, tu sei qui per più inganni di qualsiasi demonio!»
118. «Ricòrdati, o spergiuro, del cavallo di Troia»
rispose quel che aveva la pancia gonfia, «vergògnati
che tutto il mondo lo sa!»
Divina commedia. Inferno, a cura di P. Genesini 91
“E te sia rea la sete onde ti crepa”,
disse ‘l Greco, “la lingua, e l’acqua marcia
che ‘l ventre innanzi a li occhi sì
t’assiepa!”.
121
Allora il monetier: “Così si squarcia
la bocca tua per tuo mal come suole;
ché s’i’ ho sete e omor mi rinfarcia,
124
tu hai l’arsura e ‘l capo che ti duole,
e per leccar lo specchio di Narcisso,
non vorresti a ‘nvitar molte parole”.
127
Ad ascoltarli er’io del tutto fisso,
quando ‘l maestro mi disse: “Or pur mira,
che per poco che teco non mi risso!”.
130
Quand’io ‘l senti’ a me parlar con ira,
volsimi verso lui con tal vergogna,
ch’ancor per la memoria mi si gira.
133
Qual è colui che suo dannaggio sogna,
che sognando desidera sognare,
sì che quel ch’è, come non fosse, agogna,
136
tal mi fec’io, non possendo parlare,
che disiava scusarmi, e scusava
me tuttavia, e nol mi credea fare.
139
“Maggior difetto men vergogna lava”,
disse ‘l maestro, “che ‘l tuo non è stato;
però d’ogne trestizia ti disgrava.
142
E fa ragion ch’io ti sia sempre allato,
se più avvien che fortuna t’accoglia
dove sien genti in simigliante piato:
145
ché voler ciò udire è bassa voglia”. 148
121. «E tu vergògnati della sete» disse il greco,
«che ti fa screpolare la lingua e dell’umore guasto
che davanti agli occhi ti gonfia il ventre come una
siepe!» 124. E il monetiere: «Che ti si squarci la tua
bocca per la febbre ora come sempre!, perché, se io
ho sete e se l’umor maligno mi gonfia [il ventre],
127. tu hai l’arsura e il capo che ti duole. Né ti faresti pregar molto per leccar lo specchio di Narciso
(=l’acqua)». 130. Io ero tutto proteso ad ascoltarli,
quando il maestro mi disse: «Continua pure a guardare e tra poco litigo anch’io con te!». 133. Quando
lo sentii parlare con voce adirata, mi volsi verso di
lui con una tale vergogna che ancora me ne ricordo.
136. Come colui che sogna e che, mentre sogna, desidera di star sognando, tanto che desidera di sognare come se non stesse sognando; 139. così mi feci
io, che non riuscivo a parlare e che volevo scusarmi,
ma che mi scusavo proprio con il silenzio, anche se
non credevo di farlo. 142. «Una vergogna minore
della tua lava una colpa maggiore di quanto la tua
non sia stata» disse il maestro; «perciò deponi ogni
rammarico. 145. Fa’ conto che io ti sia sempre a
fianco, se mai succederà che la fortuna ti faccia incontrare genti litigiose come queste, 148. perché voler ascoltare ciò è un desiderio meschino.»
I personaggi
Giunone, moglie di Giove, è gelosa di Sèmele, figlia di Cadmo, re di Tebe, con la quale il marito
l’aveva tradita. Punisce crudelmente la fanciulla,
quindi si vendica anche di Cadmo e dei tebani. Fa
impazzire Atamànte, re di Orcómeno, marito di Ino
(una delle figlie di Cadmo), il quale scambia la moglie e i due figlioletti Melicerta e Learco per una
leonessa e due leoncini e li cattura con le reti. Uccide Learco scagliandolo contro un sasso. La moglie
fugge con l’altro figlio, e si getta da una ruppe in
mare, dove affoga. Giove poi li trasforma in divinità
marine. La fonte di Dante è Ovidio, Metam., IV,
512-560.
Ecùba, moglie di Priamo, re di Troia, impazzisce
per il dolore quando, divenuta schiava di Ulisse
dopo la distruzione della città, viene a sapere che la
figlia Polisséna era stata uccisa da Pirro sulla tomba
del padre Achille, e che il figlio Polidóro, da lei
prediletto, era stato ucciso da Polimestore, re di
Tracia. La fonte di Dante è Ovidio, Metam., XIII,
399-575.
Griffolino d’Arezzo ha fama di alchimista. Muore
bruciato vivo prima del 1272, con l’accusa di essere
un eretico.
Mirra, figlia del re di Cipro Cinira, s’innamora del
padre e falsa la propria identità per avere un amplesso con lui. Quando il padre scopre l’inganno, la
donna ripara in Arabia, dove gli dei la trasformano
nella pianta che porta il suo nome. La fonte di Dante è Ovidio, Metam., X, 298-502.
Gianni Schicchi di Firenze, su richiesta di Simone
Donati, che temeva di essere diseredato dallo zio
Buoso, si sostituisce al morente, chiama il notaio e
fa testamento a favore di Simone, senza dimenticare il suo tornaconto: una mula (o una cavalla), che
doveva essere di straordinaria bellezza, e un legato
di cento fiorini d’oro. Muore prima del 1280.
Capocchio da Firenze (o di Siena) ha fama di saper
contraffare ogni uomo e ogni cosa che volesse.
Muore bruciato vivo a Siena nel 1293, con l’accusa
di essere alchimista.
Mastro Adamo, forse l’inglese Adam de Anglia,
falsifica monete per i conti Guidi di Romena, un
borgo che sorge nel Casentino, sulla riva destra dell’Arno, tra Firenze e Bologna. È scoperto, condannato al rogo e bruciato vivo dai fiorentini nel 1281.
Sinone, un soldato abile nella simulazione, è deliberatamente lasciato lacero e contuso sulla spiaggia di
Troia dagli achei, che fingono di partire (in realtà si
nascondono dietro l’isola di Tenédo). Egli riesce a
convincere i troiani ad introdurre dentro le mura il
cavallo in legno, nel quale erano nascosti alcuni
guerrieri. Costoro, nel piano escogitato da Ulisse,
devono uscire di notte ed attaccare i troiani immersi
nel sonno, in concomitanza con il ritorno della flotta
achea. Sinone è convincente e il piano di Ulisse riesce. La fonte di Dante è Virgilio, Eneide, II.
La moglie del re d’Egitto Putifarre vuole sedurre
Giuseppe, figlio del patriarca Giacobbe. Questi la
respinge. Allora la donna, per vendicarsi, lo accusa
presso il marito di averla insidiata (Gn 36).
Divina commedia. Inferno, a cura di P. Genesini 92
Commento
1. L’inizio del canto prepara l’incontro con i personaggi che di lì a poco appaiono. Il poeta usa ben due
riferimenti a storie narrate nella cultura classica – la
cultura per definizione –, per innalzare il tono del
canto. La cultura classica viene sentita come eterna,
valida anche per il presente. Essa però presenta un
unico limite: il fatto che si affida alla ragione e che
non conosce la rivelazione. Di qui deriva la necessità di completarla con il cristianesimo. Anche in altre occasioni il poeta aveva iniziato il canto con
ampi riferimenti alla cultura greca e latina, ad esempio in If XII, 9-15, XXVI, 6-15.
1.1. Il riferimento però serve anche ad accentuare la
degradazione in cui si trovano i dannati. Il poeta fa i
due esempi e poi continua dicendo: «Ma non si videro mai furie di Tebe né di Troia tanto crudeli contro qualcuno nel ferir bestie o membra umane quanto io vidi due ombre smorte e nude (=Mirra e Gianni Schicchi) che, mordendo altri dannati, correvano
all’impazzata per la bolgia, come fa il porco quando
gli si apre il porcile» (vv. 22-27). La degradazione
appare anche nell’aspetto fisico degli altri dannati,
che compaiono sùbito dopo. D’altra parte il peccato
è degradazione morale e tale degradazione si esprime efficacemente e visibilmente attraverso gli atti
bestiali e la degradazione fisica.
2. I personaggi sono numerosi e la scena è movimentata. Il poeta ricorre a una variazione: riprende e
riarticola un’invenzione narrativa che aveva già sperimentato in If XIII con Pier delle Vigne, Lano da
Siena e Giacomo da Sant’Andrea. I personaggi con
cui egli dialoga o che, comunque sia, sono presenti
(alcuni dannati parlano di altri dannati che si trovano lì vicino) sono ben nove: egli, Griffolino, Mirra e Gianni Schicchi, Capocchio, poi maestro Adamo, Sinone e la moglie di Putifarre, infine Virgilio.
3. La bolgia punisce i falsari. Mirra ha falsato se
stessa. Gianni Schicchi ha falsato Simone Donati.
Capocchio di Firenze e Griffolino d’Arezzo hanno
falsato le monete. Mastro Adamo ha falsato il fiorino. Sinone e la moglie di Putifarre hanno falsato la
verità. Nel Medio Evo i falsari di monete erano bruciati vivi, perché con il loro comportamento minacciavano i commerci, si appropriavano di ricchezza
altrui, facevano perdere fiducia nella moneta. La
società o, meglio, la città si difendeva con estrema
durezza. Il Medio Evo però condannava con la stessa durezza anche chi falsava l’aspetto delle persone.
Nel caso specifico Gianni Schicchi finge di essere
Buoso Donati. Il motivo di questa durezza è che la
falsificazione di una persona come la falsificazione
delle monete provocava notevoli danni alla società
(le carte di identità e i documenti di riconoscimento
dovevano essere ancora inventati e il riconoscimento di una persona era particolarmente difficile, se si
escludeva la conoscenza diretta). Di qui la necessità
di prendere provvedimenti estremi.
3.1. A parte questi motivi il Medio Evo ha sempre
un particolare rifiuto nei confronti di chi è doppio,
di chi sa fingere qualcosa di diverso da ciò che è.
Peraltro l’ostilità verso i commedianti, che portava
a seppellirli in terra sconsacrata, dura fino a Novecento inoltrato. Inoltre Dio è Verità. Il rifiuto
dell’inganno riguarda anche i casi in cui l’inganno
dovrebbe essere legittimo. Invece sono condannati
all’inferno sia Guido da Montefeltro, sia Sinone, sia
la moglie di Putifarre. Insomma neanche in ambito
militare e in ambito amoroso l’inganno o la falsità
sono legittimi. Ben inteso, se in guerra o in amore
non ricorri all’inganno, non vinci, sei sconfitto, puoi
perdere gli averi ed anche la vita. Ma questo è un
altro discorso! All’interessato spetta di fare la scelta: vincere in guerra o in amore, e finire all’inferno;
o perdere la battaglia, e salvare l’anima. Ma per
Dante è meglio andare all’inferno (e divenire famosi) piuttosto che vivere senza infamia e senza lode e
finire tra gli ignavi che sulla terra non hanno lasciato alcuna traccia e alcun ricordo di sé. Però la scappatoia ci sarebbe: intanto vincere, poi pentirsi di un
pentimento sincero; fare come Bonconte da Montefeltro (Pg V), non come suo padre Guido (If
XXVII). Si evita l’inferno e si finisce in purgatorio.
Le pene sono ugualmente dolorose, ma almeno non
sono eterne.
3.2. L’attaccamento alla verità provoca comprensibilmente infiniti tentativi di inganno e di frode. Per
questo motivo ben tre giornate del Decameron
(1349 –51), la settima, l’ottava e la nona sono dedicate all’inganno e alla beffa.
3.3. Il timore per la menzogna è tale che il Medio
Evo applica in tutti i casi questo rifiuto e questa
condanna di tutto ciò che non è veritiero. La verità
come valore proposta dal Vangelo e la tesi che Dio
è verità sono applicate con decisione anche all’economia. La fragilità della società e un senso spiccato
della giustizia e della verità lo imponevano. Questa
mentalità non scompare con la fine del Medio Evo:
nel Cinquecento ci sono infiniti manuali che insegnano a difendere se stessi e la propria vita privata
senza ricorrere alla menzogna e alla falsità.
4. Dante esce dai limiti del canto (questa è una delle tante variazioni): aveva già incontrato Griffolino
d’Arezzo e Gianni Schicchi alla fine del canto precedente. Lo farà anche in If XXXIII, con il conte
Ugolino della Gherardesca. Intanto il poeta introduce un’altra novità: Griffolino lo accompagna e gli
indica i dannati. Nel purgatorio Sordello da Goito
accompagna per tre canti il poeta (Pg VI-VIII); e
Stazio per tredici (Pg XXI-XXXIII). Nel Paradiso il
poeta dedicherà ben tre canti al trisavolo Cacciaguida (Pd XV-XVII).
5. Il poeta non dialoga con i dannati: Griffolino gli
indica la scellerata Mirra e Gianni Schicchi e racconta la storia di quest’ultimo. Alcuni dannati restano silenziosi, altri parlano. Maestro Adamo racconta diffusamente la sua storia. E indica anche altri
due dannati: la moglie di Putifarre e Sinone, di cui
racconta rapidamente la storia. Infine il poeta assiste
affascinato allo scambio di accuse tra maestro Adamo e Sinone, provocando il rimprovero di Virgilio
(che appare soltanto a questo punto), con cui si conclude il canto. Anche in questo caso fa uso della variazione. Dal punto di vista narrativo sarebbe stato
poco interessante se egli faceva sempre domande
dirette agli interlocutori e questi gli rispondevano.
Divina commedia. Inferno, a cura di P. Genesini 93
6. I dannati mantengono i vizi che avevano in vita:
l’invidia, l’odio, la sete di vendetta, l’ira, l’impulsività e l’istintualità, il compiacimento nel vedere le
sofferenze degli altri dannati. La degradazione morale è espressa dal comportamento bestiale come
dalle deformazioni fisiche: mentre erano sulla terra,
la vita fisica ha avuto il sopravvento sulla vita spirituale.
6.1. Nell’ottavo cerchio sono puniti i fraudolenti,
nella decima bolgia la sottospecie dei falsari. I falsari della persona corrono come furie e mordono
rabbiosamente gli altri dannati (Gianni Schicchi). I
falsari di moneta sono deformati dall’idropisia e sono straziati dalla sete (maestro Adamo). I falsari di
parole sono orribilmente assetati (Sinone e la moglie
di Putifarre).
7. Dante è affascinato dal battibecco e dalle invettive tra maestro Adamo e Sinone. Chi inizia – e senza
nessun motivo, se non il veleno della maldicenza e
la volontà d’infierire – è mastro Adamo, che chiama
Sinone greco di Troia. Sinone giustamente si offende, interrompe il silenzio di 2.425 anni e sferra un
pugno al falsario... L’eccessivo interesse, anzi il
piacere e il compiacimento provato nell’ascoltare il
battibecco dei dannati provoca l’intervento ed il
rimprovero di Virgilio. Il rimprovero è rapido, ma
sufficiente a far soffrire il poeta. Anche altrove Virgilio fa un rapido intervento, per mostrare la sua
presenza (ad esempio in If XV, 97-99). In questo caso la vergogna dimostrata da Dante spinge Virgilio
ad usare parole di comprensione verso il poeta: «Il
pentimento che hai dimostrato ti scusa. Ricòrdati
però che io ti sono sempre al fianco. Se incontri ancora genti che litigano, lascia perdere. È un comportamento poco decoroso mettersi ad ascoltarle» (vv.
141-148).
7.1. Altrove il poeta latino è soddisfatto del comportamento di Dante: quando chiede di vedere Filippo Argenti tuffato nelle acque fangose dello Stige
(If VIII, 52-63); quando questi inveisce contro la
simonia dei papi (If XIX, 120-132), quando si rifiuta di togliere le incrostazioni di ghiaccio che de’
Manfredi ha sugli occhi (If XXXIII, 148-150). Ma...
7.2. Anche Virgilio si comporta in séguito in modo
scorretto, e si sente rimproverato anche se nessuno
lo rimprovera. Davanti al canto di Casella, il poeta
latino ascolta affascinato come le altre anime. Interviene Catone, che invita le anime ad andare a farsi
belle. Non invita i poeti, che non cadono sotto la sua
giurisdizione (Pg I, 106-133). Ma il rimprovero era
implicito – Catone è vox Dei – e Virgilio prova un
amaro rimorso (Pg II, 7-9). Ben inteso, Virgilio si
sente sicuro all’inferno, si fa cogliere in errore nel
purgatorio. Nel paradiso non c’è più. Non arriva.
8. Dante fa un’osservazione psicologica complicata
e veritiera, sentendo il rimprovero di Virgilio perché
ascoltava con piacere il litigio di maestro Adamo e
di Sinone: «Quando lo sentii parlare con voce adirata, mi volsi verso di lui con una tale vergogna che
ancora me ne ricordo. Come colui che sogna e che,
mentre sogna, desidera di star sognando, così che
desidera di sognare come se non stesse sognando;
così mi feci io, che non riuscivo a parlare e che volevo scusarmi, ma che mi scusavo proprio con il silenzio, anche se non credevo di farlo» (vv. 133-
141). Il lettore intuisce o capisce ciò che il poeta
dice, ma non lo sa esprimere con le sue parole. Servirebbe un lungo commento. I versi riescono a riprodurre fisicamente il momento in cui si passa dal
dormiveglia alla veglia e non si riesce a capire se si
sta sognando o se si è svegli. E si desidera di stare
sognando, perché la situazione, se fosse reale, cioè
se fossimo svegli, non sarebbe gradevole. E per fortuna si sta sognando...
9. Presentando il battibecco tra maestro Adamo e
Sinone, Dante recupera quel particolare componimento poetico che è il contrasto (vv. 91-129). Il
contrasto è un qualsiasi componimento poetico a
botta e risposta. Maestro di questo tipo di componimenti è Cecco Angiolieri, che scrive diversi sonetti
su lui e l’amante Becchina, che si amano o non si
amano ma che da bravi amanti litigano. «Becchin’amor!» «Che voi, falso tradito.»
10. Alla fine del canto Virgilio rimprovera aspramente Dante, perché ha ascoltato con piacere il battibecco tra maestro Adamo e Sinone. Altrove Virgilio aveva espresso il suo apprezzamento per le parole del poeta che aveva rimproverato Nicolò III Orsini, un papa simoniaco (If XIX, 121-132). Ma anche
il poeta latino ha le sue debolezze: in If XXI si fa
ingannare dai diavoli e se ne accorge nel canto successivo, quando ormai è troppo tardi. In Pg II, 118-
133, e III, 1-9, si lascia affascinare dal canto di Casella e si sente rimproverato da Catone, il guardiano
del purgatorio (che invece sta rimproverando le anime negligenti).
La struttura del canto è semplice: 1) due dannati,
Mirra e Gianni Schicchi, corrono all’impazzata per
la bolgia e azzannano i dannati; 2) Griffolino, un
altro dannato, racconta al poeta la loro storia: Mirra
si travestì per divenire l’amante del padre; l’altro si
finse Buoso Donati per avere una cavalla; 3) un
dannato, maestro Adamo, si rivolge a Dante e racconta la sua storia: per i conti Guidi da Romena ha
falsificato il fiorino ed è finito bruciato sul rogo; 4)
parla anche di due dannati davanti a lui: la moglie
di Putifarre e il greco Sinone; 5) maestro Adamo ha
poi uno scambio di accuse e di invettive con Sinone;
6) a cui Dante assiste con grande interesse; 7) Virgilio interviene e lo rimprovera aspramente: voler assistere a una tale scena è un comportamento meschino.
Divina commedia. Inferno, a cura di P. Genesini 94
Canto XXXIII
La bocca sollevò dal fiero pasto
quel peccator, forbendola a’capelli
del capo ch’elli avea di retro guasto.
1
Poi cominciò: “Tu vuo’ ch’io rinovelli
disperato dolor che ‘l cor mi preme
già pur pensando, pria ch’io ne favelli.
4
Ma se le mie parole esser dien seme
che frutti infamia al traditor ch’i’ rodo,
parlar e lagrimar vedrai insieme.
7
Io non so chi tu se’ né per che modo
venuto se’ qua giù; ma fiorentino
mi sembri veramente quand’io t’odo.
10
Tu dei saper ch’i’ fui conte Ugolino,
e questi è l’arcivescovo Ruggieri:
or ti dirò perché i son tal vicino.
13
Che per l’effetto de’ suo’ mai pensieri,
fidandomi di lui, io fossi preso
e poscia morto, dir non è mestieri;
16
però quel che non puoi avere inteso,
cioè come la morte mia fu cruda,
udirai, e saprai s’e’ m’ha offeso.
19
Breve pertugio dentro da la Muda
la qual per me ha ‘l titol de la fame,
e che conviene ancor ch’altrui si chiuda,
22
m’avea mostrato per lo suo forame
più lune già, quand’io feci ‘l mal sonno
che del futuro mi squarciò ‘l velame.
25
Questi pareva a me maestro e donno,
cacciando il lupo e ‘ lupicini al monte
per che i Pisan veder Lucca non ponno.
28
Con cagne magre, studiose e conte
Gualandi con Sismondi e con Lanfranchi
s’avea messi dinanzi da la fronte.
31
In picciol corso mi parieno stanchi
lo padre e ‘ figli, e con l’agute scane
mi parea lor veder fender li fianchi.
34
Quando fui desto innanzi la dimane,
pianger senti’ fra ‘l sonno i miei figliuoli
ch’eran con meco, e dimandar del pane.
37
Ben se’ crudel, se tu già non ti duoli
pensando ciò che ‘l mio cor s’annunziava;
e se non piangi, di che pianger suoli?
40
Già eran desti, e l’ora s’appressava
che ‘l cibo ne solea essere addotto,
e per suo sogno ciascun dubitava;
43
e io senti’ chiavar l’uscio di sotto
a l’orribile torre; ond’io guardai
nel viso a’ mie’ figliuoi sanza far motto.
46
Io non piangea, sì dentro impetrai:
piangevan elli; e Anselmuccio mio
disse: “Tu guardi sì, padre! che hai?”.
49
Perciò non lacrimai né rispuos’io
tutto quel giorno né la notte appresso,
infin che l’altro sol nel mondo uscìo.
52
Come un poco di raggio si fu messo
nel doloroso carcere, e io scorsi
per quattro visi il mio aspetto stesso,
55
ambo le man per lo dolor mi morsi;
ed ei, pensando ch’io ‘l fessi per voglia
di manicar, di subito levorsi
58
1. Quel peccatore sollevò la bocca dal pasto feroce,
forbendola con i capelli del capo, che egli aveva già
guastato dietro. 4. Poi cominciò: «Tu vuoi che io
rinnovi il dolore disperato che mi opprime il cuore
soltanto a pensarci, prima che io ne parli. 7. Ma, se
le mie parole devono esser il seme che frutti infamia
al traditore che io rodo, mi vedrai parlare e insieme
piangere. 10. Io non so chi tu sei né in che modo sei
venuto quaggiù, ma mi sembri veramente di Firenze
quando ti ascolto. 13. Tu devi sapere che io fui il
conte Ugolino della Gherardesca e che costui è
l’arcivescovo Ruggieri degli Ubaldini. Ora ti dirò
perché gli sono un vicino così molesto. 16. Non occorre dirti che per i suoi malvagi intrighi, fidandomi
di lui, io fui catturato e poi ucciso. 19. Perciò udrai
ciò che non puoi aver saputo, cioè come la mia morte fu crudele, e deciderai se mi ha offeso. 22. Una
stretta feritoia dentro la torre della Muta [dei Gualandi], che da me ha preso il nome di torre della
fame e che richiuderà ancora altri [prigionieri], 25.
mi aveva già mostrato più lune attraverso la sua apertura, quando io feci un sogno funesto, che mi
squarciò il velo del futuro. 28. Costui appariva a me
la guida ed il signore della brigata che cacciava il
lupo e i lupetti sul monte san Giuliano, il quale impedisce ai pisani di veder Lucca. 31. Aveva messo
in prima fila i Gualandi, i Sismondi e i Lanfranchi,
con cagne magre (=il popolo), avide di preda e ben
addestrate. 34. Dopo una breve corsa mi apparivano
stanchi il padre ed i figli e mi pareva di vedere [le
cagne] azzannare i loro fianchi con i denti appuntiti.
37. Quando, prima del giorno, mi destai, sentii
pianger nel sonno i miei figli, che erano con me, e
chiedermi del pane. 40. Sei ben crudele, se già non
t’addolori pensando a ciò che si annunziava al mio
cuore. E, se non piangi, per che cosa sei solito piangere? 43. Erano già svegli e si avvicinava il momento in cui di solito ci veniva portato il cibo, ma a
causa del sogno ciascuno dubitava. 46. Sentii inchiodare l’uscio sottostante di quell’orribile torre,
perciò guardai nel viso i miei figli senza dir parole.
49. Io non piangevo, tanto ero impietrito dentro.
Piangevano essi. Il mio Anselmuccio disse: “Tu ci
guardi così, o padre. Che cos’hai?”. 52. Io non piansi né risposi per tutto quel giorno e per la notte che
seguì, finché il nuovo sole non sorse sull’orizzonte.
55. Quando entrò un po’ di luce nel carcere doloroso e io vidi in quei quattro volti il mio stesso aspetto, 58. per il dolore mi morsi ambedue le mani. Essi,
pensando che lo facessi per il desiderio di mangiare,
sùbito si alzarono 
Divina commedia. Inferno, a cura di P. Genesini 95
e disser: “Padre, assai ci fia men doglia
se tu mangi di noi: tu ne vestisti
queste misere carni, e tu le spoglia”.
61
Queta’mi allor per non farli più tristi;
lo dì e l’altro stemmo tutti muti;
ahi dura terra, perché non t’apristi?
64
Poscia che fummo al quarto dì venuti,
Gaddo mi si gittò disteso a’ piedi,
dicendo: “Padre mio, ché non mi aiuti?”.
67
Quivi morì; e come tu mi vedi,
vid’io cascar li tre ad uno ad uno
tra ‘l quinto dì e ‘l sesto; ond’io mi diedi,
70
già cieco, a brancolar sovra ciascuno,
e due dì li chiamai, poi che fur morti.
Poscia, più che ‘l dolor, poté ‘l digiuno”.
73
Quand’ebbe detto ciò, con li occhi torti
riprese ‘l teschio misero co’denti,
che furo a l’osso, come d’un can, forti.
76
Ahi Pisa, vituperio de le genti
del bel paese là dove ‘l sì suona,
poi che i vicini a te punir son lenti,
79
muovasi la Capraia e la Gorgona,
e faccian siepe ad Arno in su la foce,
sì ch’elli annieghi in te ogne persona!
82
Ché se ‘l conte Ugolino aveva voce
d’aver tradita te de le castella,
non dovei tu i figliuoi porre a tal croce.
85
Innocenti facea l’età novella,
novella Tebe, Uguiccione e ‘l Brigata
e li altri due che ‘l canto suso appella.
88
Noi passammo oltre, là ‘ve la gelata
ruvidamente un’altra gente fascia,
non volta in giù, ma tutta riversata.
91
Lo pianto stesso lì pianger non lascia,
e ‘l duol che truova in su li occhi rintoppo,
si volge in entro a far crescer l’ambascia;
94
ché le lagrime prime fanno groppo,
e sì come visiere di cristallo,
riempion sotto ‘l ciglio tutto il coppo.
97
E avvegna che, sì come d’un callo,
per la freddura ciascun sentimento
cessato avesse del mio viso stallo,
100
già mi parea sentire alquanto vento:
per ch’io: “Maestro mio, questo chi move?
non è qua giù ogne vapore spento?”.
103
Ond’elli a me: “Avaccio sarai dove
di ciò ti farà l’occhio la risposta,
veggendo la cagion che ‘l fiato piove”.
106
E un de’ tristi de la fredda crosta
gridò a noi: “O anime crudeli,
tanto che data v’è l’ultima posta,
109
levatemi dal viso i duri veli,
sì ch’io sfoghi ‘l duol che ‘l cor
m’impregna,
un poco, pria che ‘l pianto si raggeli”.
112
Per ch’io a lui: “Se vuo’ ch’i’ ti
sovvegna,
dimmi chi se’, e s’io non ti disbrigo,
al fondo de la ghiaccia ir mi convegna”.
115
Rispuose adunque: “I’ son frate Alberigo;
i’ son quel da le frutta del mal orto,
che qui riprendo dattero per figo”.
118
61. e dissero: “O padre, proveremo meno dolore, se
ti cibi di noi: tu ci hai vestiti con queste misere carni, tu ora le puoi riprendere”. 64. Allora mi quietai,
per non renderli più tristi. Quel giorno e il giorno
successivo restammo tutti muti. Ahi, o terra senza
cuore, perché non ti apristi [e non ci hai inghiottiti]?
67. Dopo che giungemmo al quarto giorno, Gaddo
mi si gettò disteso ai piedi, dicendo: “O padre mio,
perché non mi aiuti?”. 70. Poi morì. E, come tu vedi
me, così io vidi cadere gli altri ad uno ad uno tra il
quinto e il sesto giorno. 73. Ormai cieco, io cominciai a brancolare sopra ciascuno e per due giorni li
chiamai, dopo che furon morti. Alla fine più che il
dolore poté il digiuno». 76. Quand’ebbe finito di
parlare, con gli occhi biechi riprese l’infelice teschio con i denti, che sull’osso furono forti come
quelli d’un cane. 79. Ahi, o Pisa, sei l’infamia delle
genti del bel paese dove il sì suona (=l’Italia). Poiché i vicini son lenti a punirti, 82. si muovano le isole di Capraia e di Gorgóna e facciano un argine
alla foce dell’Arno, così che anneghino tutti i tuoi
abitanti! 85. Anche se il conte Ugolino aveva fama
d’aver consegnato alcuni tuoi castelli, non dovevi
sottoporre i figli ad un supplizio così crudele. 88. O
nuova Tebe!, la giovane età rendeva innocenti Uguccione e Brigata e gli altri due già nominati. 91.
Noi passammo oltre (=nella Tolomea), là dove la
[crosta] gelata avvolge fra i tormenti altri dannati,
che hanno la faccia non rivolta in giù bensì rivolta
in su. 94. In quel luogo lo stesso pianto non permette
di piangere e il dolore, che trova un ostacolo sugli
occhi, ritorna indietro ed accresce il tormento, 97.
perché le lacrime [che si sono congelate per] prime
formano un nodo di ghiaccio e, come una visiera di
cristallo, riempiono tutta l’occhiaia che sta sotto il
ciglio. 100. Anche se, come ad un callo, il freddo
aveva tolto ogni sensibilità al mio viso, 103. mi pareva già di sentire alquanto vento. Perciò dissi: «O
maestro mio, chi provoca questo vento? In questo
luogo [senza sole] non cessa ogni movimento dell’aria?». 106. Ed egli a me: «Presto sarai dove
l’occhio darà risposta alla tua domanda e vedrai la
causa che in alto produce questo vento». 109. Allora uno dei tristi della crosta ghiacciata gridò a noi:
«O anime tanto crudeli da meritare la zona più profonda dell’inferno, 112. levàtemi dagli occhi le incrostazioni di ghiaccio così che possa sfogare un po’
il dolore che mi riempie il cuore, prima che il pianto
si congeli nuovamente». 115. Io a lui: «Se vuoi che
ti aiuti, dimmi chi sei. Se non ti libero gli occhi, mi
àuguro di andare nel fondo della ghiacciaia!». 118.
Allora rispose: «Io son frate Alberigo dei Manfredi,
son quello della frutta dell’orto del male. Qui raccolgo datteri per fichi». 
Divina commedia. Inferno, a cura di P. Genesini 96
“Oh!”, diss’io lui, “or se’ tu ancor morto?”.
Ed elli a me: “Come ‘l mio corpo stea
nel mondo sù, nulla scienza porto.
121
Cotal vantaggio ha questa Tolomea,
che spesse volte l’anima ci cade
innanzi ch’Atropòs mossa le dea.
124
E perché tu più volentier mi rade
le ‘nvetriate lagrime dal volto,
sappie che, tosto che l’anima trade
127
come fec’io, il corpo suo l’è tolto
da un demonio, che poscia il governa
mentre che ‘l tempo suo tutto sia vòlto.
130
Ella ruina in sì fatta cisterna;
e forse pare ancor lo corpo suso
de l’ombra che di qua dietro mi verna.
133
Tu ‘l dei saper, se tu vien pur mo giuso:
elli è ser Branca Doria, e son più anni
poscia passati ch’el fu sì racchiuso”.
136
“Io credo”, diss’io lui, “che tu m’inganni;
ché Branca Doria non morì unquanche,
e mangia e bee e dorme e veste panni”.
139
“Nel fosso sù”, diss’el, “de’ Malebranche,
là dove bolle la tenace pece,
non era ancor giunto Michel Zanche,
142
che questi lasciò il diavolo in sua vece
nel corpo suo, ed un suo prossimano
che ‘l tradimento insieme con lui fece.
145
Ma distendi oggimai in qua la mano;
aprimi li occhi”. E io non gliel’apersi;
e cortesia fu lui esser villano.
148
Ahi Genovesi, uomini diversi
d’ogne costume e pien d’ogne magagna,
perché non siete voi del mondo spersi?
151
Ché col peggiore spirto di Romagna
trovai di voi un tal, che per sua opra
in anima in Cocito già si bagna,
154
e in corpo par vivo ancor di sopra. 157
I personaggi
Ugolino della Gherardesca (?-1289) è di nobile ed
antica famiglia ghibellina. Per difendere i feudi sardi, si accorda con il genero Giovanni Visconti, di
parte guelfa. Tra il 1272 e il 1275 svolge un ruolo
importante sulla scena politica di Pisa, ma è costretto a lasciare la città a causa dei continui contrasti
con i Visconti. Vi ritorna nel 1276, insieme con i
Visconti, grazie a connivenze filoguelfe. Ottiene il
comando della flotta pisana nella guerra contro Genova, che si conclude con la sconfitta della Meloria
(1284). Per dividere la coalizione di comuni (Genova, Firenze, Lucca) contro Pisa, cede alcuni castelli ai fiorentini e ai lucchesi. Questo atto viene
interpretato come tradimento. Il ritorno dei prigionieri da Genova rialza le sorti dei ghibellini pisani,
che sono guidati dall’arcivescovo Ruggieri degli
Ubaldini e dalle famiglie più importanti della città:
Gualandi, Sismondi e Lanfranchi. Costoro riescono
a prendere il sopravvento prima su Nino Visconti,
poi sullo stesso Ugolino. Il conte viene imprigionato
nel 1288 con i due figli Gaddo e Simone e i due nipoti Anselmo e Nino, detto Brigata, e fatto morir di
fame con loro nove mesi dopo nella torre della Muda.
121. «Oh» gli dissi, «tu sei già morto?» Ed egli a
me: «Come il mio corpo si trovi lassù nel mondo,
non so proprio. 124. La Tolomea ha questo vantaggio, che spesso l’anima vi cade prima che Àtropo
l’abbia spinta. 127. E, affinché più volentieri tu mi
liberi tutto il viso dalle lacrime ghiacciate, sappi
che, non appena l’anima tradisce, 130. come feci io,
viene privata del corpo da un demonio, il quale poi
lo governa mentre trascorre tutto il tempo che deve
vivere.133. [Poi] essa precipita in questo pozzo. E
forse lassù in terra si vede ancora il corpo
dell’anima che sverna dietro di me. 136. Tu lo devi
sapere, se vieni soltanto ora quaggiù: è Branca Doria. Son passati parecchi anni da quando fu così richiuso». 139. «Io credo» gli dissi, «che tu
m’inganni, perché Branca Doria non è ancor morto,
e mangia e beve e dorme e veste panni.» 142. «Nella bolgia, che è più sopra, dei Malebranche» egli
disse, «là dove bolle la pece tenace, non era ancor
giunto Michele Zanche, 145. che questi lasciò il
diavolo al suo posto nel suo corpo. Così fece anche
un suo parente che tradì con lui. 148. Ora però stendi la mano verso di me ed àprimi gli occhi.» Io non
glieli apersi, e cortesia fu esser villano con lui. 151.
Ahi, o genovesi, uomini alieni da ogni buon costume
e pieni di ogni magagna, perché non siete eliminati
dal mondo? 154. Con il peggior spirito di Romagna
(=frate Alberigo) io trovai uno di voi (=Branca Doria), che per la sua opera di traditore con l’anima
già si bagna in Cocìto 157. e con il corpo appare
ancor vivo sulla terra.
Ruggieri degli Ubaldini (?-1295), nipote del cardinale Ottaviano degli Ubaldini (If X, 120), dal 1278
è arcivescovo di Pisa. Interviene nei contrasti tra il
conte Ugolino e il nipote Nino Visconti, associato
dallo zio al governo della città. Dopo la sconfitta
pisana della Meloria (1284) grazie all’aiuto delle
famiglie più importanti della città riesce prima a estromettere Nino dal potere, poi a imprigionare il
conte Ugolino che tenta di rientrare in città. Dopo la
morte del conte viene condannato dal papa Nicolò
III per il comportamento spietato tenuto. La morte
del pontefice gli permette di mantenere la diocesi
pisana fino alla morte (1295).
I Gualandi, i Sismondi e i Lanfranchi sono alcune
famiglie nobili di Pisa.
Frate Alberigo dei Manfredi di Faenza è un frate
gaudente e uno dei maggiori esponenti di parte
guelfa della città. Per un’offesa ricevuta entra in
conflitto con Alfredo e Alberghetto dei Manfredi.
Finge di volersi rappacificare e li invita ad un banchetto. Alla fine del pranzo dice ai servitori di portare la frutta. È il segnale convenuto con i sicari,
che li uccidono (1285). Il frate è ancora vivo quando il poeta immagina di fare il viaggio nell’oltretomba. 
Divina commedia. Inferno, a cura di P. Genesini 97
Branca Doria appartiene a una famiglia ghibellina
di Genova ed è genero di Michele Zanche. Per impadronirsi di alcune terre, invita il suocero ad un
banchetto e lo uccide con l’aiuto di un nipote o di
un cugino (1275 o 1290).
Michele Zanche è genero di Branca Dora, che lo
uccide con l’aiuto di un nipote o di un cugino (1275
o 1290). Ha fama di barattiere.
Malebranche indica collettivamente i diavoli che
nell’ottavo cerchio (quinta bolgia) stanno a guardia
dei barattieri. Sono provvisti di unghioni e di zanne,
con cui straziano i dannati. Usano anche lunghi uncini, per spingere i dannati sotto la pece.
La Tolomea è una delle quattro zone in cui si divide
il nono cerchio: Caina (traditori dei parenti), Antenora (traditori della patria), Tolomea (traditori degli ospiti) e Giudecca (traditori dei benefattori). Il
nome deriva da Tolomeo, un personaggio biblico
che invita ad un grande pranzo e poi uccide a tradimento Simone e i suoi due figli, per diventare signore della regione di Gerico (Mac 16, 11-16).
Àtropo è una delle tre Moire. Nella mitologia greca
tagliava il filo della vita umana. Le altre due sono
Làchesi e Cloto. Esse rispettivamente filavano e
tessevano il filo. Neanche Zeus, il padre e il più potente degli dei, poteva sottrarsi al volere delle
Moire.
Commento
1. L’incontro di Dante con il conte Ugolino della
Gherardesca inizia quasi alla fine del canto XXXII e
si conclude a metà del canto XXXIII: il poeta sperimenta anche questa possibilità narrativa. La parte
principale e più drammatica è proprio quella finale,
in cui il protagonista racconta la sua storia. In genere la parte più importante di un canto è posta al centro o alla fine; in questo caso essa coincide con la
prima metà del canto successivo (vv. 1-90).
1.2. Il canto è particolarmente intenso e drammatico
perché incomincia sùbito in medias res e perché è
angosciosa la scena che si presenta agli occhi del
poeta e del lettore: il dannato sta guastando la testa
del vescovo e si pulisce educatamente la bocca con i
capelli di questi per raccontare la sua tragica morte.
2. Il canto ha una struttura simmetrica: la storia del
conte e l’invettiva del poeta contro Pisa (vv. 1-90);
la storia di frate Alberigo, traditore degli ospiti, e
l’invettiva del poeta contro Genova (vv. 91-157).
La simmetria non è totale, altrimenti sarebbe stata
statica: la storia del conte Ugolino è drammatica ed
è ascoltata dal poeta; la storia di frate Alberigo si
presenta come un fatto di normale violenza quotidiana e vede il poeta attivo (interroga il dannato e si
rifiuta di mantenere la promessa di togliergli le lacrime ghiacciate dagli occhi). Inoltre il conte è concentrato tutto sulla sua storia e sul suo duplice
dramma personale e familiare, che coinvolge lui, i
due figli e i due nipoti; il frate invece racconta la
sua storia ed anche quella del suo vicino di pena,
Branca Doria.
3. «Poscia, più che ‘l dolor, poté ‘l digiuno» è un
verso che dice e non dice. Significa: «Più che il dolore [che è psicologico ed affettivo], poté uccidermi
il digiuno [che è materiale]» oppure significa: «Più
che il dolore [per la morte dei miei due figli e dei
miei due nipoti], ebbe potere su di me il digiuno,
[tanto da spingermi a nutrirmi delle loro carni]»? Il
conte si morde le mani, e i suoi figli interpretano
che lo fa non per il dolore della situazione, ma perché, come loro, ha fame, perciò gli offrono le loro
carni, che egli aveva generato. Anche la punizione
che il conte infligge al vescovo è ambigua: divora il
capo del suo nemico, perché questi lo ha fatto morire di fame con i figli ed i nipoti oppure perché lo
deve punire allo stesso modo, per averlo indotto a
nutrirsi dei figli? Il dramma del conte in parte è
svelato da Dante (il conte dice: «Tu non puoi sapere
come io morii...»), in parte resta ancora avvolto nel
mistero. Il conte non avrebbe mai rivelato a nessuno
i suoi ultimi istanti di vita ed avrebbe mantenuto il
segreto per sempre, in quanto essi lo coinvolgevano
in modo radicale, come individuo che voleva continuare a vivere e come padre (o meglio come capostipite) di una discendenza che lo avrebbe fatto sopravvivere nel tempo. L’antropofagia si sarebbe rivolta sia contro la sua discendenza, sia soprattutto
contro se stesso, poiché si stava togliendo la possibilità di superare la morte continuando a vivere nei
figli. Il dramma avviene sia a livello reale sia a livello simbolico. Il figlio si offre come nutrimento al
padre, mentre è ancora in vita. Dopo morto poteva
divenire effettivo nutrimento per il padre.
4. Il dramma del conte però si propone anche a livello simbolico: il figlio, anzi i figli, morti o vivi
che fossero, sono la discendenza o il simbolo della
discendenza del conte. Nutrendosi di loro, il conte
si toglieva anche a livello simbolico la possibilità
della discendenza. Per di più il conte neanche nutrendosi della loro carne aveva la possibilità di
sfuggire al suo destino di morte e di perpetuare in
altro modo la sua discendenza nel tempo.
5. Oggi è molto difficile capire questa problematica,
poiché il passato (gli antenati, la famiglia) ed il futuro (i figli, i nipoti) hanno perso importanza, e si
vive concentrati su se stessi, nel presente, in un eterno presente. Nel Medio Evo invece l’individuo,
per vivere, aveva bisogno della famiglia (gli antenati, i genitori, i figli), mentre oggi non ha bisogno né
dei genitori né dei figli. Può contare, anzi deve contare, unicamente su se stesso: i genitori sono un peso
economico ed hanno un’esperienza invecchiata e
inutilizzabile; i figli non sono la sicurezza ed il sostentamento per la vecchiaia, ma un incredibile costo economico che dura finché, verso i 30 anni, non
diventano autosufficienti, e che non ripaga affatto
con i vantaggi, cioè con gli affetti e con la continuazione della propria discendenza. Con la sua ferocia il dramma del conte Ugolino riesce a coinvolgere radicalmente il lettore (sia di ieri sia di oggi),
che immediatamente si chiede se il conte Ugolino
ha divorato o meno i corpi dei suoi figli e dei suoi
nipoti (all’orrore dell’antropofagia si aggiunge
quindi anche quello della necrofagia e della tecnofagia). Tanti crimini in uno…
6. La domanda però sùbito dopo si trasforma in una
riflessione più vasta (e di conseguenza più dramma-
Divina commedia. Inferno, a cura di P. Genesini 98
tica) sul significato della paternità, sull’importanza
dei figli come mezzo per perpetuare se stessi e sulla
ferocia dei tempi. Anche in questo caso Dante, che
non svela fino in fondo il dramma del conte, è il
deus ex machina di tutta l’operazione, che coinvolge ed «incastra» il lettore. Aveva usato soluzioni
narrative simili con «colui che fece per viltade il
gran rifiuto» (If III, 59-60), forse papa Celestino V;
e l’anonimo suicida fiorentino (If XIII, 139-151).
Ma aveva lasciato indeterminato anche il Veltro (If
I, 100-111) ed il «Cinquecento dieci e cinque»,
cioè il DXV, anagrammato in DUX (Pg XXXIII,
43). Il caso più vicino all’episodio del conte Ugolino è costituito da Piccarda Donati, la quale allude
soltanto alle sofferenze che ha provato, dopo che il
fratello Corso l’ha strappata dal convento, per darla
in sposa ad un compagno di partito: «Iddio si sa qual
poi mia vita fusi» (Pd III, 108).
7. Con la figura del conte Ugolino Dante sperimenta un’altra variazione sul tema della figura paterna.
Peraltro il canto può essere capito soltanto rapportandolo alla cultura e alla vita del sec. XIII: a) l’individuo è in costante pericolo di morte e può pensare di sopravvivere soltanto mettendo al mondo dei
figli, quindi soltanto nella sua discendenza; b)
l’individuo non ha vita propria, ma esiste soltanto
perché esiste la famiglia che lo ha generato; c) Dante che per molti anni vive lontano dai figli (e dalla
moglie, ma la moglie non sembra importante) sente
con un’intensità particolare il dramma ed il valore
di essere padri.
8. I critici che si sono chiesti se il conte ha o non ha
mangiato i figli si pongono una domanda superficiale e dimostrano di non avere capito né questo passo
né l’opera dantesca. In genere propendono per
l’ipotesi che il conte non abbia divorato i figli. Anzi
concludono con orgoglio e compiaciuti della propria
acribia che non ci sono documenti a sostegno della
tesi, come se tutti i fatti fossero certificati da altrettanti documenti – un’ipotesi assolutamente demenziale –; e non servisse la ragione e il buon senso per
formulare le domande e cercare le risposte. Essi
scambiano Dante per uno storico o un cronista e dimenticano costantemente che è poeta e che perciò
deve seguire le regole della poesia e della narrativa
(in questo caso non dire, far immaginare il lettore è
la soluzione più efficace). Dimenticano anche tutta
la problematica sulla paternità, che pervade la Divina commedia, da Cavalcante de’ Cavalcanti (If X,
52-72) al Padre celeste (Pg XI, 1-24).
8.1. Per di più, anche se si dimostrasse con assoluta
certezza la tesi dell’antropofagia (e della conseguente necrofagia) o la tesi opposta, il testo dantesco non ci guadagnerebbe né ci perderebbe niente: il
dramma del conte continuerebbe a colpire l’animo
del lettore. Lo stesso vale per molti altri casi:
l’identificazione assolutamente certa del Veltro (If
I, 100-111), di «colui che fece per viltade il gran
rifiuto» (If III, 59-60), dell’anonimo fiorentino (If
XIII, 130-152) o del «Cinquecento dieci e cinque»,
anagrammato in DUX (Pg XXXIII, 43). Dante non
chiarisce il dramma del conte, perché ciò è superfluo e banale (si passerebbe dalla tragedia al resoconto, alla cronaca minuta) e perché soltanto così
esso s’imprime in modo indelebile per sempre nella
memoria del lettore.
8.2. Il rispetto per il documento non va assolutizzato né dogmatizzato: in certi casi esso serve ed anzi è
necessario; in altri casi non serve ed anzi è controproducente. Oltre a questo il documento non è stato
scritto per le nostre esigenze, per le nostre domande,
perciò è normalmente di difficile interpretazione.
Ad esempio se una società non conosceva i virus, lo
storico o il filologo non possono fare domande corrette né ricevere risposte soddisfacenti sulla salute
della popolazione. E sull’argomento non trova nessun documento o trova documenti che parlano
d’altro (come il numero di decessi nei registri parrocchiali)... Questo atteggiamento non è neutrale,
come gli stessi filologi ingenuamente ritengono.
Proviene da una precisa filosofia e metodologia: il
Positivismo e il culto feticistico dei fatti. Curiosamente esso si sviluppa e si conclude nell’Ottocento
(1820-1890), ma a tutt’oggi continua ad imperversare in campo linguistico e filologico. La sua lotta
contro la metafisica e a favore della scienza è stata
meritevole, ma poi si è trasformata nel dogma dei
fatti, nel dogma dei documenti e nel dogma della
scienza. Esso è in assoluto l’atteggiamento meno
adatto per studiare e per capire il Medio Evo e
l’esplosione di simboli che caratterizza l’opera dantesca.
9. Peraltro è più facile porsi queste domande banali
e senza fantasia, che entrare nell’intensa problematica simbolica e poetica della Divina commedia.
Dante vuole coinvolgere il lettore. Ed è quello che
fa in tutta l’opera. In questo canto vuole fargli provare un sentimento di orrore (la scena del conte che
morde il cranio del vescovo, il racconto della morte
per fame del conte e dei figli, fatto dallo stesso conte, il sospetto di antropofagia), come in altri canti
aveva voluto fargli provare sentimenti di altro tipo
(di compassione per Francesca da Polenta, per
Ciacco ecc.). Anche sentimenti sadici, come succede sùbito dopo: « “Ora però stendi la mano verso di
me – dice frate Alberigo – ed àprimi gli occhi.” Io
non glieli apersi, e cortesia fu esser villano con lui»
(vv. 148-150) e com’era successo più sopra con Filippo Argenti: «Ed io: “O maestro, sarei molto desideroso di vederlo tuffato in quest’acqua sporca,
prima che noi uscissimo dal lago”. Ed egli a me:
“Prima che tu veda l’altra riva, sarai soddisfatto:
conviene (=è necessario) che tu goda di tale desiderio”. Poco dopo io vidi fare di costui un tale strazio
dalle genti della palude, che ne lodo ancora Dio e
ne ringrazio. Tutti gridavano: “Addosso a Filippo
Argenti!”; e il fiorentino dall’animo iracondo rivolgeva i denti contro se stesso» (If VIII, 52-63).
10. Anche in questo caso chiedersi se Dante è sadico significa porsi una domanda insensata: Dante è
poeta, e come tale deve coinvolgere il lettore. Lo
può coinvolgere soltanto con l’esagerazione, con i
forti sentimenti, con la varietà dei passi, con i forti
contrasti, con i grandi esempi, e provando egli stesso quei sentimenti negativi che ogni individuo
normalmente prova. Così il lettore sente più inten-
Divina commedia. Inferno, a cura di P. Genesini 99
samente la problematica del testo e s’immedesima
nel poeta e nei personaggi che egli crea. Per questo
motivo il poeta non si mette mai su un piedistallo di
assoluta perfezione; anzi fa costantemente il contrario: si fa anche rimproverare da Virgilio (If XXX,
130-148) e maltrattare da Beatrice (Pg, XXX, 55-
145). In Pd XVII, 136-142, fa dire giustamente a
Cacciaguida: «O figlio mio, nel corso del viaggio ti
sono stati mostrati soltanto i personaggi famosi, perché la gente presta fede soltanto agli esempi conosciuti».
11. Alla fine del racconto del conte Ugolino Dante
esplode in una durissima invettiva contro i pisani:
potevano prendersela con il conte, ma non con i figli, che per la giovane età erano innocenti. Con la
sua invettiva egli rafforza la richiesta di compassione e di rispetto per i figli avanzata dal conte. O meglio, prendendo le difese del conte e condividendo
quello che aveva detto, può sùbito dopo lanciare
l’invettiva, alla quale si aggiunge con forza e simmetricamente l’invettiva finale contro i genovesi.
Sul piano narrativo questa presa di posizione è estremamente efficace. Non è detto però che nella
pratica il politico Dante si sarebbe comportato in
modo diverso dai nemici del conte: così si faceva al
suo tempo, anche se ha dato in genere dimostrazione
di grande equilibrio. Anzi lo stesso poeta vede i suoi
figli coinvolti nella sua condanna: dopo il 1315, divenuti maggiorenni, sarebbero stati giustiziati, se
cadevano nelle mani dei fiorentini. Il fatto è che al
suo tempo non esisteva l’individuo, esisteva la famiglia. Perciò i figli del conte, se risparmiati, non
avrebbero apprezzato l’atto umanitario, avrebbero
cercato di vendicare il padre. Era un loro diritto e
un loro dovere, a cui non si sarebbero sottratti: la
giustizia privata, il diritto di faida, era riconosciuto
dalla legge. E la faida sarebbe continuata per anni e
anni; avrebbe coinvolto altre famiglie e avrebbe
causato disordini sociali... I nemici del conte hanno
pensato prudentemente di far fuori il conte e anche
tutta la sua famiglia. Così si sentivano più sicuri.
Anzi hanno voluto far morire il conte e i figli in un
modo atroce, per poter dare un esempio efficace anche ad eventuali altri nemici.
11.1. Il poeta invita alla pietà per i figli innocenti e
subito dopo è sadico verso frate Alberigo, che non
conosce e che non gli aveva fatto niente. E non gli
toglie il ghiaccio dagli occhi come gli aveva promesso. Debolezze umane!
11.2. In séguito mette in bocca queste parole a Jacopo del Càssero: Azzo VIII d’Este, che aveva
mandato i sicari ad ucciderlo, l’aveva odiato più del
giusto (Pg V, 77-78).
12. Francesca da Polenta e Paolo Malatesta sono la
prima coppia di personaggi puniti all’inferno (If V).
Altre coppie dell’inferno sono Farinata degli Uberti
e Cavalcante de’ Cavalcanti (If X), Ulisse e Diomede (If XXVI), quindi il conte Ugolino della Gherardesca e l’arcivescovo Ruggieri degli Ubaldini (If
XXXIII). Lo stesso poeta fa coppia prima con Virgilio (inferno e purgatorio), poi con Beatrice (paradiso
terrestre ed empìreo). I rapporti tra le anime accoppiate sono molteplici: Francesca e Paolo sono uniti
dall’amore; Farinata degli Uberti e Cavalcante de’
Cavalcanti sono legati da vincoli di parentela e dallo stesso peccato; Ulisse e Diomede sono legati
dall’amicizia terrena e dagli inganni che hanno perpetrato insieme; il conte Ugolino e l’arcivescovo
Ruggieri sono uniti da un odio implacabile.
13. Accanto alle coppie ci sono i solitari: il cespuglio dell’anonimo fiorentino, che si lamenta perché
Giacomo da Sant’Andrea gli è caduto addosso e gli
ha strappato le fronde (If XIII, 139-151), Capanèo,
che continua a bestemmiare la divinità da cui è stato
sconfitto, e, sùbito dopo, il gran veglio di Creta,
immobile e silenzioso (If XIV, 43-60; e 103-120),
Lucifero (If XXXIV, 28-60), Sordello da Goito, che
sta seduto solo soletto sulla spiaggia, in attesa di entrare in purgatorio (Pg VI, 58-66). Nel purgatorio e
nel paradiso non ci possono essere anime solitarie:
esse espiano coralmente. In paradiso invece le anime sono in costante comunione con Dio.
14. Con frate Alberigo il poeta si comporta coscientemente da villano. Ritiene ingiustificato un comportamento cortese o gentile. I tre termini indicano
valori diversi di tre classi sociali diverse. Villano è
l’abitante del borgo, cortese è l’abitante del castello, gentile è l’abitante della città. Il cortese si contrapponeva con orgoglio al villano. Il cittadino si
contrapponeva alle altre due classi. Anche l’educazione rivela la sua origine di classe...
15. ...insomma Dante sfrutta la compassione innata
e istintiva che in genere ognuno ha verso i bambini,
verso gli afflitti, verso i deboli e... imbroglia le carte: attribuisce ai figli la minore età, quando il nipote
Brigata è maggiorenne e per di più si è già macchiato le mani di un omicidio; e sfrutta il fatto che la ferocia della punizione fa dimenticare al lettore la
gravità della colpa e la legittimità della rappresaglia.
15.1. ...e senza fretta attende al varco il lettore. In
Pg VI, 17-18, egli incontra Gano (o il fratello Farinata) degli Scornigiani, ucciso nel 1287 da Nino,
soprannominato Brigata, nipote del conte Ugolino.
L’anima gli chiede suffragi. Marzucco, il padre di
Gano, si era fatto frate e aveva perdonato l’omicida
e il suo mandante, il conte Ugolino. Tocca al lettore
collegare i due canti, evitare la subdola trappola tesagli dal poeta e dimostrare un po’ d’intelligenza.
La struttura del canto è semplice: 1) il conte Ugolino della Gherardesca racconta la sua tragica storia:
venne imprigionato dall’arcivescovo Ruggieri degli
Ubaldini e fatto morire di fame con i figli ed i nipoti; 2) il poeta allora lancia un’invettiva contro i pisani: era giusto che si vendicassero del conte, che li
aveva traditi, ma non era giusto che punissero anche
i figli del conte, che per la giovane età erano innocenti; 3) sùbito dopo un altro dannato, frate Alberigo dei Manfredi, racconta la sua storia: ha invitato i
parenti, fingendo di far pace, e li ha uccisi alla frutta; 4) vicino a lui c’è Branca Doria, che ha ucciso il
suocero con l’aiuto di un parente; 5) il poeta allora
lancia un’invettiva contro i genovesi, che sono pieni
di ogni magagna.
Divina commedia. Inferno, a cura di P. Genesini 100
Canto XXXIV
“Vexilla regis prodeunt inferni
verso di noi; però dinanzi mira”,
disse ‘l maestro mio “se tu ‘l discerni”.
1
Come quando una grossa nebbia spira,
o quando l’emisperio nostro annotta,
par di lungi un molin che ‘l vento gira,
4
veder mi parve un tal dificio allotta;
poi per lo vento mi ristrinsi retro
al duca mio; ché non lì era altra grotta.
7
Già era, e con paura il metto in metro,
là dove l’ombre tutte eran coperte,
e trasparien come festuca in vetro.
10
Altre sono a giacere; altre stanno erte,
quella col capo e quella con le piante;
altra, com’arco, il volto a’ piè rinverte.
13
Quando noi fummo fatti tanto avante,
ch’al mio maestro piacque di mostrarmi
la creatura ch’ebbe il bel sembiante,
16
d’innanzi mi si tolse e fé restarmi,
“Ecco Dite”, dicendo, “ed ecco il loco
ove convien che di fortezza t’armi”.
19
Com’io divenni allor gelato e fioco,
nol dimandar, lettor, ch’i’ non lo scrivo,
però ch’ogne parlar sarebbe poco.
22
Io non mori’ e non rimasi vivo:
pensa oggimai per te, s’hai fior d’ingegno,
qual io divenni, d’uno e d’altro privo.
25
Lo ‘mperador del doloroso regno
da mezzo ‘l petto uscìa fuor de la ghiaccia;
e più con un gigante io mi convegno,
28
che i giganti non fan con le sue braccia:
vedi oggimai quant’esser dee quel tutto
ch’a così fatta parte si confaccia.
31
S’el fu sì bel com’elli è ora brutto,
e contra ‘l suo fattore alzò le ciglia,
ben dee da lui proceder ogne lutto.
34
Oh quanto parve a me gran maraviglia
quand’io vidi tre facce a la sua testa!
L’una dinanzi, e quella era vermiglia;
37
l’altr’eran due, che s’aggiugnieno a questa
sovresso ‘l mezzo di ciascuna spalla,
e sé giugnieno al loco de la cresta:
40
e la destra parea tra bianca e gialla;
la sinistra a vedere era tal, quali
vegnon di là onde ‘l Nilo s’avvalla.
43
Sotto ciascuna uscivan due grand’ali,
quanto si convenia a tanto uccello:
vele di mar non vid’io mai cotali.
46
Non avean penne, ma di vispistrello
era lor modo; e quelle svolazzava,
sì che tre venti si movean da ello:
49
quindi Cocito tutto s’aggelava.
Con sei occhi piangea, e per tre menti
gocciava ‘l pianto e sanguinosa bava.
52
Da ogne bocca dirompea co’ denti
un peccatore, a guisa di maciulla,
sì che tre ne facea così dolenti.
55
A quel dinanzi il mordere era nulla
verso ‘l graffiar, che talvolta la schiena
rimanea de la pelle tutta brulla.
58
1. «I vessilli del re dell’Inferno avanzano verso di
noi, perciò guarda avanti» disse il mio maestro,
«[per vedere] se riesci a distinguerlo [in questa oscurità].» 4. Come quando una grossa nebbia si leva
o quando nel nostro emisfero si fa notte, appare in
lontananza un mulino che il vento fa girare, 7. allora
mi parve di vedere un tale ordigno. Poi per il vento
mi strinsi dietro alla mia guida, perché non vi era
altro riparo. 10. Già ero – e con paura lo metto in
versi – là dove le ombre [dei dannati] erano tutte
coperte [dal ghiaccio] e trasparivano come pagliuzze nel vetro. 13. Alcune son distese; altre stanno
dritte, ora con il capo ora con le piante dei piedi;
altre, come un arco, piegano il volto verso i piedi.
16. Quando ci fummo fatti tanto avanti che al mio
maestro piacque di mostrarmi la creatura (=Lucifero) che ebbe belle sembianze, 19. mi si tolse davanti e mi fece fermare, dicendo: «Ecco Dite
(=Lucifero) ed ecco il luogo dove conviene (=è necessario) che ti armi di coraggio!». 22. Come io divenni raggelato [per la paura] e con la voce fioca,
non domandarmi, o lettore; ed io non te lo descrivo
perché ogni parlare sarebbe inadeguato. 25. Io non
morii e non rimasi vivo: pensa da parte tua, se hai
un po’ d’ingegno, come io divenni, privo di vita e
privo di morte! 28. L’imperatore del doloroso regno
da metà del petto usciva fuori della ghiacciaia: io
mi avvicinavo a un gigante più 31. di quanto i giganti non facciano con le sue braccia. Vedi dunque
quanto dev’essere [alto] l’intero corpo per esser adatto a tali braccia. 34. Se egli fu così bello come
ora è brutto e se contro il suo creatore alzò le ciglia
(=si ribellò), deve ben procedere da lui ogni lutto
(=male). 37. Oh quanto grande meraviglia apparve a
me, quando io vidi tre facce alla sua testa! Una era
davanti ed era rossa (=l’odio); 40. le altre due si aggiungevano a questa sopra la metà di ciascuna spalla
e si congiungevano [dietro], al posto della cresta.
43. La faccia di destra appariva [di un colore] tra il
bianco e il giallo (=l’impotenza), quella di sinistra
somigliava a coloro che vengono da quella regione
(=l’Etiopia) da cui il Nilo scende a valle (=era nera;
l’ignoranza). 46. Sotto ciascuna testa uscivano due
grandi ali, quanto era conveniente ad un uccello così grande: sul mare io non vidi mai vele così enormi!
49. Esse non avevano penne, ma erano come quelle
di pipistrello. Ed agitava quelle ali così che tre venti
si muovevano da lui: 52. per questo motivo [il lago
di] Cocìto era tutto gelato. Con sei occhi piangeva e
per tre menti gocciolava il pianto e la bava sanguinosa. 55. Da ogni bocca schiacciava con i denti un
peccatore come una gràmola, così che tre ne faceva
dolenti. 58. Per quello davanti il mordere [di Lucifero] era nulla rispetto al graffiare, tanto che talvolta la schiena rimaneva tutta priva della pelle. 
Divina commedia. Inferno, a cura di P. Genesini 101
“Quell’anima là sù c’ha maggior pena”,
disse ‘l maestro, “è Giuda Scariotto,
che ‘l capo ha dentro e fuor le gambe
mena.
61
De li altri due c’hanno il capo di sotto,
quel che pende dal nero ceffo è Bruto:
vedi come si storce, e non fa motto!;
64
e l’altro è Cassio che par sì membruto.
Ma la notte risurge, e oramai
è da partir, ché tutto avem veduto”.
67
Com’a lui piacque, il collo li avvinghiai;
ed el prese di tempo e loco poste,
e quando l’ali fuoro aperte assai,
70
appigliò sé a le vellute coste;
di vello in vello giù discese poscia
tra ‘l folto pelo e le gelate croste.
73
Quando noi fummo là dove la coscia
si volge, a punto in sul grosso de l’anche,
lo duca, con fatica e con angoscia,
76
volse la testa ov’elli avea le zanche,
e aggrappossi al pel com’om che sale,
sì che ‘n inferno i’ credea tornar anche.
79
“Attienti ben, ché per cotali scale”,
disse ‘l maestro, ansando com’uom lasso,
“conviensi dipartir da tanto male”.
82
Poi uscì fuor per lo fóro d’un sasso,
e puose me in su l’orlo a sedere;
appresso porse a me l’accorto passo.
85
Io levai li occhi e credetti vedere
Lucifero com’io l’avea lasciato,
e vidili le gambe in sù tenere;
88
e s’io divenni allora travagliato,
la gente grossa il pensi, che non vede
qual è quel punto ch’io avea passato.
91
“Lèvati sù”, disse ‘l maestro, “in piede:
la via è lunga e ‘l cammino è malvagio,
e già il sole a mezza terza riede”.
94
Non era camminata di palagio
là ‘v’eravam, ma natural burella
ch’avea mal suolo e di lume disagio.
97
“Prima ch’io de l’abisso mi divella,
maestro mio”, diss’io quando fui dritto,
“a trarmi d’erro un poco mi favella:
100
ov’è la ghiaccia? e questi com’è fitto
sì sottosopra? e come, in sì poc’ora,
da sera a mane ha fatto il sol tragitto?”.
103
Ed elli a me: “Tu imagini ancora
d’esser di là dal centro, ov’io mi presi
al pel del vermo reo che ‘l mondo fóra.
106
Di là fosti cotanto quant’io scesi;
quand’io mi volsi, tu passasti ‘l punto
al qual si traggon d’ogne parte i pesi.
109
E se’ or sotto l’emisperio giunto
ch’è contraposto a quel che la gran secca
coverchia, e sotto ‘l cui colmo consunto
112
fu l’uom che nacque e visse sanza pecca:
tu hai i piedi in su picciola spera
che l’altra faccia fa de la Giudecca.
115
Qui è da man, quando di là è sera;
e questi, che ne fé scala col pelo,
fitto è ancora sì come prim’era.
118
61. «Quell’anima lassù, che ha la pena maggiore»
disse il maestro, «è Giuda Iscariota, che ha il capo
dentro la bocca e dimena le gambe fuori. 64. Degli
altri due, che pendono con il capo fuori, quel che
pende dalla faccia nera è Bruto – vedi come si contorce e non fa parola! –; 67. l’altro è Cassio, che
appare così tarchiato. Ma la notte ritorna [sulla terra] e ormai si deve partire, perché abbiamo visto tutto [l’inferno].» 70. Come a lui piacque, io mi avvinghiai al suo collo. Egli prese il tempo e il luogo
opportuni e, quando le ali furono assai aperte, 73. si
appigliò alle coste villose. Poi di vello in vello discese giù tra il folto pelo e le croste di ghiaccio. 76.
Quando noi fummo là dove la coscia si piega, al
punto [che si trova] sulla sporgenza delle anche, la
mia guida, con fatica e con angoscia, 79. volse la
testa dove aveva le gambe (=si capovolse) e si aggrappò al pelo come un uomo che sale, così che io
credevo di ritornare ancora nell’inferno. 82. «Tiènti
ben stretto [al mio collo], perché per tali scale» disse il maestro ansando come un uomo affaticato,
«conviene (=è necessario) che ci si allontani da tanto male.» 85. Poi uscì fuori per il fóro di un roccia e
mi depose sull’orlo [di quell’apertura] a sedere,
quindi diresse verso di me il passo accorto. 88. Io
levai gli occhi poiché credevo di veder Lucifero
come l’avevo lasciato; invece gli vidi tenere le
gambe in su. 91. Se io divenni allora tutto agitato e
confuso, lo pensi la gente ignorante, la quale non
comprende qual è quel punto (=il centro della terra)
che io avevo attraversato. 94. «Lèvati su in piedi»
disse il maestro, «la via è lunga ed il cammino è
malvagio (=difficile), e già il sole ritorna a mezza
ora terza (=7.30).» 97. Non era una sala di palazzo
il luogo dove eravamo, ma una grotta naturale che
aveva il suolo ineguale e che mancava di luce. 100.
«Prima che io mi distacchi dall’abisso, o maestro
mio» dissi quando fui dritto [in piedi], «pàrlami un
poco, per trarmi da un dubbio: 103. dov’è la ghiacciaia? e come [mai] questi (=Lucifero) è conficcato
così sottosopra? e come, in così poco tempo, il sole
ha fatto il tragitto (=è passato) dalla sera alla mattina?» 106. Ed egli a me: «Tu immagini ancora di esser di là dal centro [della terra], dove io mi aggrappai al vello del verme malvagio che perfora il mondo. 109. Tu fosti di là [dal centro] finché io discesi.
Quando io mi capovolsi, tu oltrepassasti il punto (=il
centro della terra) verso il quale sono attratti da ogni parte [dell’universo] i corpi pesanti. 112. Ed ora
sei giunto sotto l’emisfero [australe] che è opposto a
quello [boreale], il quale copre le terre emerse e sotto il cui colmo (=punto più alto; cioè a Gerusalemme) fu consumato (=ucciso) 115. l’uomo che nacque
e visse senza peccati: tu hai i piedi su un piccolo piano circolare che forma l’altra faccia della Giudecca. 118. Qui è mattino quando di là è sera; e costui
(=Lucifero), che ci fece scala con il pelo, è ancora
conficcato così com’era prima. 
Divina commedia. Inferno, a cura di P. Genesini 102
Da questa parte cadde giù dal cielo;
e la terra, che pria di qua si sporse,
per paura di lui fé del mar velo,
121
e venne a l’emisperio nostro; e forse
per fuggir lui lasciò qui loco vòto
quella ch’appar di qua, e sù ricorse”.
124
Luogo è là giù da Belzebù remoto
tanto quanto la tomba si distende,
che non per vista, ma per suono è noto
127
d’un ruscelletto che quivi discende
per la buca d’un sasso, ch’elli ha roso,
col corso ch’elli avvolge, e poco pende.
130
Lo duca e io per quel cammino ascoso
intrammo a ritornar nel chiaro mondo;
e sanza cura aver d’alcun riposo,
133
salimmo sù, el primo e io secondo,
tanto ch’i’ vidi de le cose belle
che porta ‘l ciel, per un pertugio tondo.
136
E quindi uscimmo a riveder le stelle. 139
121. Da questa parte (=l’emisfero australe) cadde
giù dal cielo; e la terra, che prima di qua (=nell’emisfero australe) si sporse (=emerse dalla superficie
marina), per paura di lui fece del mare un velo (=si
ritrasse sotto le acque del mare) 124. e venne nel
nostro emisfero. E, forse per fuggire da lui, quella
[terra] che appare di qua (=la montagna del purgatorio) lasciò qui un luogo vuoto e corse nuovamente in
su.» 127. Laggiù è un luogo lontano da Belzebù
(=Lucifero) tanto quanto la caverna è lunga. Esso è
noto non per la vista ma per il suono 130. di un ruscelletto (=il Letè) che qui discende attraverso il
buco di una roccia, che esso ha scavato, con il corso
che è tortuoso e poco inclinato. 133. La mia guida
ed io entrammo per quel cammino nascosto, per ritornare nel mondo chiaro. E, senza preoccuparci di
alcun riposo, 136. salimmo in su, egli davanti ed io
dietro, finché per un pertugio rotondo, vidi delle cose belle, che il cielo porta. 139. Di qui uscimmo a
riveder le stelle.
I personaggi
Lucifero è l’angelo più bello (il nome latino significa portatore di luce, splendente). Insuperbito per la
sua bellezza, si ribella a Dio e viene precipitato
nell’inferno con gli altri angeli ribelli dopo una dura
lotta contro l’arcangelo Michele e gli altri angeli
rimasti fedeli a Dio (Vangeli apocrifi). Dante gli fa
assumere sembianze mostruose, che sono una caricatura della Trinità divina. Lo chiama anche Dite (da
divitiae, la ricchezza), nome che desume da Virgilio
(Eneide, VI, 127, 269 ecc.) e che nella mitologia
classica indicava Plutone, il dio degli inferi. Poco
dopo lo chiama Belzebù, altrove Satana. Il poeta
opera, come in molti altri casi, una contaminazione
tra Bibbia e mondo classico. La stessa contaminazione era già avvenuta tra le divinità greche e quelle
latine: Zeus=Giove, Era=Giunone, Poseidone=Nettuno, Afrodìte=Venere, Ares=Marte, Ermes=Mercurio, Efesto=Vulcano ecc.
Giuda Iscariota è uno dei 12 apostoli. Nei Vangeli
è il traditore di Gesù Cristo, che vende al tribunale
religioso di Gerusalemme per trenta denari (da Gesù
Cristo per il poeta discende la Chiesa). Si pente però del tradimento, vuole restituire il denaro ai sacerdoti del tempio, che lo rifiutano. Preso dalla disperazione, si uccide impiccandosi ad un albero (Mt
26, 47-50; 27, 3-10).
Marco Giunio Bruto e Caio Cassio Longino sono i
principali esponenti della congiura contro C. Giulio
Cesare, colpevole a loro avviso di aver posto fine
alle libertà repubblicane e perciò assassinato (44
a.C.) (per il poeta Cesare è il fondatore
dell’Impero). Muoiono nella battaglia di Filippi (42
a.C.), in Grecia, dove si erano rifugiati e dove avevano sostenitori. Sono sconfitti dall’esercito congiunto di Ottaviano e di Antonio.
Commento
1. Il canto è tranquillo e silenzioso: deve concludere
il viaggio compiuto nell’inferno e la prima cantica. I
due poeti vedono Lucifero, gigantesco e mostruoso,
che emerge dal suolo dalla cintola in su, e i traditori, che egli maciulla nelle sue tre bocche, ma non
parlano con essi. Virgilio informa con precisione e
senza enfasi chi sono i dannati nelle tre bocche, e
poi spiega la caduta di Lucifero sulla terra e il rifiuto della terra di accoglierlo. Sul piano psicologico e
narrativo il viaggio all’inferno è ormai concluso e
bisogna pensare al suo proseguimento. Perciò i due
poeti si preoccupano della risalita, che avviene rapidamente prima lungo il corpo villoso di Lucifero,
poi per un sentiero tortuoso e nascosto, lungo un
fiumicello, il Letè, che li porta a riveder le stelle.
2. Lucifero è materiale e mostruoso, piantato al centro della terra, che è anche centro dell’universo,
chiuso autisticamente in se stesso e immobile per
l’eternità. Le sue tre facce, di colore diverso, ed il
suo corpo sono l’esatto contrario della Trinità divina. La Trinità viene descritta sulla porta dell’inferno come divina potestate, somma sapienza e
primo amore (If III, 4-6). Il contrario della potenza
è l’impotenza, che provoca l’ira (il color rosso); il
contrario della sapienza è l’ignoranza, che provoca
l’invidia (il color giallastro); il contrario dell’amore
è l’odio (il color nero). Il poeta ne offre un’ulteriore
caricatura, quando con Virgilio supera il centro della terra e vede Lucifero a gambe all’aria. Il riferimento a questo proposito è ai papi simoniaci, che
hanno rovesciato l’uso delle cose sacre. Essi perciò
sono piantati a capo in giù nella roccia e puniti dalle fiamme che bruciano le piante dei piedi (If XIX,
22-30).
3. «Lo ‘mperador del doloroso regno» è però anche
strumento della giustizia divina, poiché punisce i
traditori più grandi e più gravi: Giuda, che ha tradito Gesù Cristo; e Bruto e Cassio, che hanno tradito
Giulio Cesare e l’Impero. Inoltre, muovendo le ali,
gela il lago di Cocìto, dove sono puniti tutti gli altri
traditori. Per il poeta il tradimento è il peccato più
grave, perché mina dalle fondamenta la società.
4. La figura di Lucifero (e l’ultimo canto dell’Inferno) rimanda alla rappresentazione di Dio (e all’ultimo canto del Paradiso). Dio è pura luce, è al di là
delle parole umane. I beati, che sono ugualmente
pura luce, vivono in eterna e totale comunione con 
103
Lui. Dio è rappresentato come tre cerchi di colore
diverso, che indicano le tre persone (Padre, Figlio e
Spirito Santo). La seconda persona, il Figlio, con la
sua duplice natura divina e umana collega l’uomo
alla divinità. Anche la fine dei due canti e delle due
cantiche sono correlate: qui il poeta abbandona il
centro della terra, per andare a «riveder le stelle»;
là si sprofonda in Dio, «l’amor che move il sole e
l’altre stelle» (Pd XXXIII, 145).
5. Nel canto il poeta insiste sulle sue sensazioni fisiche e psicologiche: il freddo del lago gelato di Cocìto e la paura che prova alla vista di Lucifero, che
è mostruoso e gigantesco (vv. 22-27). Di lì a poco
Virgilio lo prende concretamente in braccio e si avvinghia sul corpo villoso di Lucifero per continuare
il viaggio (vv. 70-87). Anche le percezioni visive
hanno grande spazio: Lucifero appare in lontananza
nella sua mostruosa grandezza, ed assomiglia ad un
mulino di cui il vento fa girare le pale; i dannati sono immersi nel ghiaccio come pagliuzze e restano
silenziosi (vv. 4-15).
6. Dante riserva un trattamento diverso a Bruto e a
Cassio, che egli accusa di aver ucciso Cesare, il
fondatore dell’impero, e punisce nell’inferno; e a
M. Porcio Catone, detto l’Uticense, strenuo difensore delle libertà repubblicane e partigiano di Pompeo, che si suicida per non cadere nelle mani di Cesare (46 a.C.), che egli mette a guardia del purgatorio
(Pg I, 28-48). Anche in questo caso dimostra l’intenzione di valutare in modo articolato il personaggio: non da un solo punto di vista, ma da più punti
di vista, perché soltanto in questo modo può emergere la complessità del personaggio e soprattutto la
complessità della vita umana, nella quale egli, come
i suoi lettori, deve vivere ed operare scelte, che sono
costantemente drammatiche.
6.1. La necessità narrativa e poetica di vedere i personaggi da più punti di vista – un atteggiamento che
percorre tutta l’opera – si trasforma nell’utile suggerimento per il lettore di vedere sempre le cose da
più punti di vista. Il motivo di questa posizione è
semplice e comprensibile: la realtà è sempre ambigua e troppo complessa, e raramente dà indicazioni
univoche. Il caso più significativo è forse la figura
di Brunetto Latini, da ammirare come maestro e da
condannare per la sua vita privata viziosa (If XV,
22-30 e 80-87). Ma già prima il poeta aveva valutato Francesca da Rimini da tre punti di vista: quello
religioso, quello politico e quello personale (If V,
97-138). Come credente e come cittadino l’aveva
condannata, come uomo l’aveva compresa, se non
proprio assolta, poiché non si può resistere alla forza
dell’amore. Altrove, per fare spettacolo e per provocare l’animo intorpidito e bacchettone del lettore,
aveva messo tre papi all’inferno: Niccolò III, Bonifacio VIII e Clemente V (If XIX, 64-87); e due donne di malaffare in paradiso: Cunizza da Romano,
una ninfomane che non si faceva pagare, e Raab,
una prostituta che cambia mestiere quando ha messo
da parte un gruzzolo sufficiente per la vecchiaia (Pd
IX, 25-36; e 112-126).
7. Per il poeta l’uomo deve scegliere o è costretto
inevitabilmente a scegliere, ed ogni scelta si trasforma nel dramma della scelta e contemporaneamente nella necessità di operare una scelta (o di
schierarsi a favore o contro qualcosa). Ogni scelta è
un dramma, perché ogni scelta ha conseguenze imprevedibili ed incontrollabili o anche semplicemente non volute, ma inevitabili, o perché nessuna delle
alternative è completamente soddisfacente ed anzi
hanno tutte qualche elemento desiderabile. Ad esempio nel caso di un parto difficile si deve salvare
la madre o il bambino? Nel caso di una persona
qualsiasi come di un proprio caro in coma si deve
prolungare artificialmente la vita, aggrappandosi ad
impossibili speranze, oppure si deve lasciar fare alla
natura? Si deve lasciar soffrire o si deve impedire
inutili sofferenze?
7.1. Fin da If III, 31-69, quando incontra gli ignavi
– «questi sciaurati, che mai non fur vivi» (v. 64) –,
il poeta è esplicito: si deve scegliere e ci si deve
schierare. Chi non sceglie, chi non si schiera, chi
non agisce, chi non fa niente, né di onorevole né di
vergognoso, che lo faccia ricordare presso i posteri,
va disprezzato e condannato.
8. Nell’altro emisfero Dante vede Lucifero tenere in
su le gambe gigantesche. Non nota niente fra di esse. Ciò è comprensibile. Gli angeli non sono né maschi né femmine. Non sono neanche ermafroditi.
Sono antiermafroditi: essi non hanno sesso. Come
tali non possono provare le passioni della carne.
Provano però quelle dello spirito: Lucifero volle essere come Dio e commise il peccato di superbia.
Dio, piuttosto irritato di avere un deuteragonista
nell’universo (non voleva concorrenti) e della sua
assoluta mancanza di riconoscenza (lo aveva creato
dal nulla, e poteva anche fare a meno di crearlo), lo
punisce scagliandolo giù dall’empìreo e sbattendolo
al centro della terra, a raffreddare un lago con il
movimento delle ali. Per prudenza Dio lo fa diventare anche brutto, peloso e autistico. E dalle tre
bocche gli fa masticare per l’eternità un chewing
gum – carne umana – assolutamente disgustoso.
9. Dante prende dai Vangeli apocrifi la lotta di Satana contro Dio e la sconfitta di Satana, che viene
precipitato nell’inferno. Egli come credente difende
ad oltranza la dottrina e l’ortodossia cattolica, come
poeta si prende moltissime libertà: riempie l’al di là
con la mitologia pagana, mette papi all’inferno e
prostitute (neanche battezzate) in paradiso.
10. L’ultimo canto dell’Inferno rimanda all’ultimo
canto del Paradiso: l’incontro con Lucifero permette di fare un confronto con l’incontro con Dio. Lucifero è silenzioso, muto e materiale; è tutto richiuso
in se stesso e nel suo autismo. È gigantesco, ma ha
dimensioni limitate. Dio invece è sì silenzioso, ma
avvolge dentro di sé tutti gli esseri, tutte le creature
dell’universo, i quali sono in continua comunicazione con Lui (anzi anche i dannati vedono in Lui il
futuro). Egli è infinito. Insomma Lucifero è assenza
di comunicazione, Dio è totale comunicazione.
11. Il cristianesimo è in teoria una religione monoteistica. Nel corso dei secoli però si è arricchito in
modo impressionante: Dio è divenuto uno e trino. E
la corte celeste si è assai ampliata o, meglio, si è inflazionata: i nove cori angelici, disposti in gerarchi-
104
a, dai più importanti ai meno importanti. Essa poi si
è dilatata anche negli inferi, quando Lucifero e gli
angeli ribelli suoi seguaci (raccolti per lo più nella
bassa plebe degli angeli) tentarono un colpo di Stato, lo fallirono e furono scaraventati all’inferno dal
buon Dio. Tutto ciò è comprensibile: Dio non poteva essere tale, se non aveva nessun essere a Lui sottoposto; né alcun nemico da sottomettere. Sarebbe
stato un onnipotente impotente, poiché non poteva
dimostrare in alcun modo il suo potere e la sua potenza.
11.1. Oltre ai puri spiriti la corte celeste ha anche i
santi e le sante, che sono gli uomini e le donne fedeli a Dio, passati a miglior vita, che sulla terra si sono
distinti per una vita esemplare e che nell’al di là diventano capaci di fare miracoli. Anche tra loro c’è
una graduatoria: i santi a pieno titolo e, un gradino
più giù, i beati. Agli spiriti immateriali, creati agli
inizi dei tempi, si aggiungono quindi continuamente
esseri che hanno anima e corpo e che appaiono nel
tempo. Poi ci sono i comuni mortali, che però non
fanno testo. Un posto particolare occupa la Vergine
Maria, detta anche Madonna, cioè mea Domina, la
mia Signora, la Padrona della mia casa, che viene
assunta in cielo in anima e corpo per la parte essenziale avuta nell’incarnazione di Cristo. Come se non
bastasse, Dante arricchisce ulteriormente la corte
celeste, recuperando per la sua opera tutta la mitologia classica, greca e latina. Insomma l’oltretomba
cristiano non ha nulla da invidiare alle religioni politeistiche. Invece è profondamente diverso dalle altre due religioni del suo ceppo: quella araba, assolutamente monoteistica (che per prudenza vieta di riprodurre immagini della divinità e le sostituisce con
scritte e disegni geometrici); e quella ebraica (gli
ebrei stanno ancora aspettando il Messia).
11.2. Nel corso del tempo peraltro lo stesso Dio subisce radicali modifiche. Nel Genesi è il creatore
del mondo, ma poi diventa l’Onnipotente, che impone la sua volontà, vuole essere adorato e far sentire la sua potenza, e il Dio degli eserciti, che assegna agli ebrei la terra promessa e comanda loro di
praticare il genocidio nei confronti degli abitanti
della Palestina. E gli ebrei, non per scelta loro, ma
per obbedire a Dio – le colpe sono sempre degli altri
–, sterminano cananei, madianiti ecc., uomini donne
e bambini, e distruggono persino le cose (Gs. 6, 26-
7, 26). Poi diventa Padre con l’aiuto dello Spirito
Santo, di un padre umano putativo, san Giuseppe di
Nazareth, e soprattutto con l’aiuto di Maria Vergine, una ragazza pure di Nazareth. Contemporaneamente diventa Gesù Cristo, cioè Figlio e Uomo, che
si sacrifica sulla croce per la salvezza degli uomini.
Di Lui parlano i Vangeli sinottici. Poi diventa il
Dio-Amore di san Paolo, delle prime comunità cristiane, di sant’Agostino. Ma è anche il Dio-ó
del Vangelo di Giovanni. Non fanno testo le concezioni delle frange eretiche che accompagnano la
Chiesa primitiva dal sec. I d.C. in poi. Secoli dopo
diventa il Dio razionale che muove l’universo di
Tommaso d’Aquino, il quale recupera il Dio Motore
Immobile di Aristotele. Poi è il Dio grande feudatario di san Francesco o il Dio giudice implacabile del
Dies irae di Tommaso da Celano. Poi è il Dio dei
mistici, da Gioacchino da Fiore a san Bernardo di
Chiaravalle. Nel Settecento diventa il Dio-Orologiaio, che mette in movimento l’universo e poi non
serve più a niente. E poi... Infine ultimamente diventa un annacquato Signore dell’universo, che va
bene per tutte le religioni e per tutti gli uomini, atei
compresi. Certo è un problema, se non per Lui, almeno per noi, raccapezzarci con tutte queste trasformazioni. C’è il rischio di cadere involontariamente nell’eresia e di finire all’inferno. Di questi
rischi forse è bene incolpare gli uomini.
12. Dante ritorna su Lucifero anche in séguito, per
spiegare la sua ribellione a Dio (Pd XXIX, 49-63):
«Contando [i numeri], non si giungerebbe a venti
prima che una parte degli angeli turbasse la terra,
che sta sotto gli altri vostri elementi (=fuoco, aria,
acqua). L’altra parte rimase [fedele a Dio] e cominciò quest’arte, che tu vedi (=girare nei cieli intorno
a Dio) con tanto diletto, che non si allontanerà mai
da questo moto circolare. La causa della caduta fu
la maledetta superbia di Lucifero, che tu vedesti
oppresso da tutto il peso dell’universo [nel centro
della terra]. Quelli che tu vedi qui furono umili nel
riconoscere [di aver ricevuto] l’esistenza dalla bontà
[divina], che li aveva resi tanto veloci a comprendere. Perciò la loro intelligenza fu esaltata con la
grazia illuminante e con il loro merito, così che
hanno una volontà ferma e perfetta».
12.1. Il poeta calcola che gli angeli ribelli sono un
decimo (Convivio II, v, 12). Ad essi poi si aggiunse
la schiera che non fu ribelle a Dio ma che non si
schierò nemmeno con Dio e che fece parte per sé (If
III, 37-42). La creazione degli angeli si rivela quindi un mezzo disastro. Ad essa si aggiunge quell’altro mezzo disastro che è la creazione dell’uomo, che
dopo poche ore si fa cacciare dal paradiso terrestre,
dove non lavorava e in sostanza stava benissimo. E
sempre per lo stesso motivo: la superbia. Chissà che
cos’ha di straordinario questa superbia! Oppure un
errore di cromosomi. Per non parlare poi di Caino,
che ammazza suo fratello Abele, anche se può facilmente immaginare le conseguenze. Indubbiamente – l’espressione non è precisa – errare divinum
est, sed perseverare diabolicum! Poi applicata agli
uomini.
La struttura del canto è semplice: 1) i due poeti
procedono sul lago gelato di Cocìto; e 2) vedono
Lucifero con tre teste e sei ali; 3) nella bocca centrale punisce Giuda Iscariota, traditore di Cristo,
cioè della Chiesa, in quelle laterali Bruto e Cassio,
traditori dell’Impero; poi 4) Virgilio prende in braccio Dante, scende lungo il corpo di Lucifero, quindi
depone il poeta; 5) Dante vede Lucifero a gambe
all’aria, e si meraviglia; 6) Virgilio spiega che hanno superato il centro della terra e che sono nell’altro
emisfero; quindi 7) i due poeti per un cammino nascosto escono a riveder le stelle. 
105
Riassunto di tutti i canti
Canto I: Dante si perde nella selva oscura; il colle
illuminato dal Sole; le tre fiere; compare l’ombra di
Virgilio; la lupa e la profezia del Veltro; il viaggio
nei tre regni dell’oltretomba; il poeta accetta di iniziare il viaggio
A 35 anni Dante si perde in una selva oscura e selvaggia, che ancora lo spaventa. Non sa dire come vi
sia entrato, quando ha smarrito la retta via. Cerca di
uscirne e s’incammina verso il colle illuminato dai
raggi del Sole che sta sorgendo. Tuttavia prima una
lonza, poi un leone e infine una lupa gli impediscono il cammino. La lupa anzi lo spinge inesorabilmente verso la selva. Allora il poeta è preso dall’angoscia e si dispera. All’improvviso intravede qualcuno che appariva poco più d’un’ombra, a cui chiede aiuto. È il poeta latino Virgilio, il quale gli dice
che la lupa non ha mai lasciato passare alcuna persona viva e che ha reso infelici molte genti. Perciò
deve prendere un’altra strada, se vuole uscire da
quel luogo. Quindi profetizza la venuta del Veltro,
che si ciberà di sapienza, amore e virtù e che caccerà la lupa nell’inferno, da dove l’invidia del demonio l’ha fatta uscire. Virgilio continua dicendo che
Dante lo deve seguire nei regni dell’oltretomba: egli
lo accompagnerà attraverso l’inferno e il purgatorio,
poi lo affiderà a un’anima (=Beatrice) più degna di
lui, che, se vorrà, lo accompagnerà nel paradiso.
Dante accetta e i due poeti si mettono in viaggio.
Canto II: l’invocazione alle muse: i dubbi di Dante
sul viaggio; le tre donne in cielo e Virgilio; Virgilio
accorre in aiuto di Dante; Dante ritorna nel primo
proposito
Sta scendendo la sera, quando i due poeti si mettono
in cammino. Dante è preso sùbito da un dubbio, che
esprime a Virgilio: nell’oltretomba scesero, ancor
vivi, Enea e san Paolo. Il primo, perché dalla sua
discendenza doveva nascere Roma e l’impero; il secondo, perché dall’oltretomba doveva portare una
prova della fede. Egli perciò si chiede perché deve
venirci e chi lo permette. Virgilio lo rimprovera in
modo pacato ma severo: la sua anima è offesa dalla
viltà, la quale molte volte impedisce all’uomo di
compiere imprese che meritano onori. E gli dice che
era nel limbo, quando venne da lui una donna beata
e bella (=Beatrice), che lo pregò di andare nella
selva oscura ad aiutarlo. Essa era nell’empìreo,
quando la vergine Maria vide Dante in pericolo.
Questa si rivolse a Lucia e Lucia si rivolse a Beatrice, la quale discese da lui nel limbo. Sentendo la
richiesta di Beatrice, Virgilio venne immediatamente da Dante, per sottrarlo al pericolo della lupa.
Perciò, se egli ha in paradiso tre donne che lo proteggono, perché ha paura di continuare il viaggio? Il
poeta riprende fiducia e ritorna nel primo proposito.
Così i due poeti riprendono il cammino.
Canto III: la scritta sulla porta dell’inferno; l’entrata
nell’inferno; gli ignavi e gli angeli neutrali; verso il
fiume Acherónte; il demonio Carόnte; il terremoto
Dante e Virgilio si trovano davanti alla porta dell’inferno, sulla quale è una scritta minacciosa: “Lasciate ogni speranza, o voi che entrate”. Egli ne è
intimorito, ma Virgilio lo rassicura. Oltre la porta si
sentono lingue strane, espressioni orribili e grida di
dolore. Dante chiede chi sono quelle anime. Virgilio
dice che sono le anime di coloro che vissero senza
infamia e senza lode. Con esse sono mescolati gli
angeli che non si schierarono né con Dio né contro
di Lui, ma che rimasero neutrali. «Non ti curar di
loro» continua Virgilio, «ma guarda e passa.» Tra
costoro Dante riconosce l’ombra di «colui che fece
per viltà il gran rifiuto» (=papa Celestino V?). Queste anime sono nude e continuamente punte da mosconi e da vespe; e il loro sangue cade per terra ed
è divorato da vermi ripugnanti. Oltre costoro il poeta vede una moltitudine di anime sulla riva di un
fiume (=l’Acherónte), che aspettano di essere traghettate dal demonio Carόnte. Questi si rifiuta di
trasportare Dante, ma Virgilio gli dice che così si
vuole in cielo. Quelle anime bestemmiavano Dio, la
razza umana, la loro famiglia e i loro genitori. Virgilio dice che tutte le anime dei malvagi arrivano
qui da ogni paese e desiderano varcare il fiume,
perché sono spinte dalla giustizia divina. All’improvviso la campagna è scossa da un terremoto, che
fa perdere i sensi al poeta.
Canto IV: cerchio primo; Dante e Virgilio scendono
nel cerchio primo; il limbo e i suoi abitanti; la discesa nel limbo di Gesù Cristo; Omero e gli altri
poeti; il nobile castello dei grandi spiriti; Dante e
Virgilio riprendono il viaggio
Un forte tuono risveglia Dante, che si sente ben riposato. I due poeti riprendono il cammino ed entrano nel primo cerchio. Dante non sente alcun pianto,
ma soltanto sospiri, che fanno tremare l’aria. Virgilio spiega che sono le anime di coloro che vissero
prima di Cristo e che non furono battezzati. Provano
un’unica sofferenza, quella di vivere nel desiderio
senza speranza di vedere Dio. Dante chiede se dal
limbo uscì mai qualcuno. Virgilio risponde che, appena risorto, Gesù Cristo scese nel limbo per portare
in cielo Adamo ed Eva e i patriarchi del popolo ebreo. Poi i due poeti incontrano Omero, seguito da
Orazio, Ovidio e Lucano, che accolgono con onore
Virgilio, ritornato tra loro, e accettano Dante nella
loro schiera. I sei poeti entrano nel nobile castello
che accoglie i grandi spiriti dell’antichità. Dante
vede e nomina i capostipiti dell’impero (Elettra, Ettore, Enea, Giulio Cesare, Camilla, Latino e Lavinia, Lucrezia, Giulia, Marzia e Cornelia), quindi i
filosofi (Aristotele, Platone, Socrate e altri), gli
scienziati (Euclide, Tolomeo, Ippocrate, Galeno e
altri). Vede anche i filosofi arabi Avicenna e Averroè, e, in disparte, nota il Saladino. Quindi i due
poeti riprendono il viaggio.
106
Canto V: cerchio secondo; il giudice Minosse; i lussuriosi travolti dalla bufera infernale; Virgilio indica alcuni dannati; Dante parla con Francesca da Polenta; l’amore nasce nel cuore gentile; la scoperta
dell’amore
Nel secondo cerchio Minosse accoglie le anime, le
giudica e le invia nei gironi dell’inferno che puniscono i loro peccati. Mette in guardia Dante e lo invita a non farsi ingannare dall’ampiezza dell’entrata, ma Virgilio lo fa tacere. Il poeta si trova in un
luogo senza luce, dove una bufera eterna travolge
gli spiriti con la sua violenza. Chiede alla sua guida
chi sono quelle anime. Virgilio risponde che sono le
anime dei lussuriosi e ne nomina alcune. Il poeta allora esprime il desiderio di parlare con due di loro,
che vanno insieme e non oppongono resistenza al
vento. Appena sono vicine, le chiama. Un’anima (è
Francesca da Polenta, l’altra è Paolo Malatesta)
parla dell’intenso amore che la prese per la bellezza
di Paolo e Paolo per la sua bellezza, e che ancora li
travolge. La zona più bassa dell’inferno attende chi
(=il marito Gianciotto Malatesta) uccise lei ed il suo
amante. Dante allora chiede come sorse il loro amore. Francesca racconta che un giorno stavano leggendo come Lancillotto del Lago s’innamorò della
regina Ginevra. Quando lessero il punto in cui il cavaliere baciò la dama, Paolo a sua volta la baciò. La
causa del loro amore fu quel libro e chi lo scrisse.
Da quel giorno essi non andarono più avanti nella
lettura. Ascoltando questa tragica storia d’amore,
Dante è preso da turbamento e sviene.
Canto VI: cerchio terzo; Cèrbero e i golosi; Ciacco
e la compassione di Dante; tre domande sul futuro
di Firenze; la condizione dei dannati dopo il giudizio finale
I due poeti discendono nel terzo cerchio, guardato
da Cèrbero, un cane mostruoso. Qui i golosi sono
immersi nel fango e colpiti da pioggia, grandine e
neve. Un’anima si rivolge a Dante e gli chiede se la
riconosce. Il poeta risponde di no. Il dannato si presenta: è il fiorentino Ciacco. Dante allora gli pone
tre domande: a quale conclusione verrà Firenze dominata dalle fazioni; se vi è qualche giusto; e perché la città è dilaniata dalla discordia. Ciacco risponde che i Bianchi e i Neri giungeranno a scontri
sanguinosi e che nel giro di tre anni i Neri conquisteranno la città con l’aiuto di papa Bonifacio VIII,
che ora si barcamena; i giusti sono pochi e non sono
ascoltati; la superbia, l’invidia e l’avarizia sono le
cause degli scontri. Dante allora chiede dove sono
le anime di coloro che operarono per il bene della
città. Ciacco risponde che sono tra le anime più nere
e, se scende più giù, le potrà vedere. Quindi lo prega di ricordarlo nel mondo dei vivi e si lascia cadere nel fango. Riprendendo il viaggio, Dante chiede
a Virgilio se i dannati soffriranno di più o di meno
dopo il giudizio universale. Virgilio risponde citando Aristotele: più una cosa è perfetta, più sente il
bene e, ugualmente, il dolore. Essi perciò soffriranno di più, perché allora, avendo anche il corpo, si
avvicineranno di più alla perfezione. I due poeti
continuano a parlare fino al cerchio sottostante.
Canto VII: cerchio quarto; Pluto, il gran nemico; gli
avari e i prodighi; la Fortuna; cerchio quinto: gli iracondi e gli accidiosi
A guardia del quarto cerchio i due poeti incontrano
Pluto, che latra contro di loro, ma Virgilio lo zittisce. Qui sono puniti gli avari e i prodighi: fanno
mezzo giro della bolgia, si scontrano, si rinfacciano
il loro peccato e tornano indietro. Molti di loro sono
ecclesiastici: si riconoscono per la chierica sul capo.
In vita furono avari. Dante pensa di poter riconoscere qualcuno, ma Virgilio gli risponde che non è possibile, perché il peccato ha stravolto il loro aspetto.
Poi critica coloro che fecero un cattivo uso della
ricchezza: gli avari non volevano spendere, gli scialacquatori spendevano troppo alla leggera. E coglie
l’occasione per parlare della Fortuna, che è ministra
di Dio, fa girare vorticosamente la ricchezza da una
famiglia all’altra e nessuna mente umana le può resistere. E imprecano contro di essa anche coloro che
ne sono avvantaggiati. Poi i due poeti discendono
nel quinto cerchio, quello degli iracondi e degli accidiosi. Gli iracondi sono immersi nel pantano e si
feriscono con le loro mani e con la testa. Sott’acqua
sono puniti gli accidiosi, come risulta dai gorgoglii
che si odono. Possono parlare soltanto così, e ricordano che in vita furono indolenti e negligenti.
Canto VIII: cerchio quinto; Flegiàs, il nocchiero
dello Stige; l’incontro-scontro con Filippo Argenti;
la città di Dite; i diavoli impediscono l’entrata;
Virgilio va a trattare
Due torri si fanno segnali con il fuoco. Dante chiede
spiegazioni. Virgilio dice che può già vedere colui
che stanno aspettando: Flegiàs, il nocchiero dello
Stige. Il demonio pensa di dover trasportare un’anima dannata, ma Virgilio lo disillude. I due poeti
salgono sulla barca, che sprofonda sotto il peso di
Dante. Stanno attraversando la palude, quando un
dannato, ricoperto di fango, si mette davanti a loro e
chiede a Dante chi è. Il poeta risponde velenosamente che egli, se viene, non rimane. E a sua volta
chiede al dannato chi è. Questi risponde che è uno
che soffre. Ma Dante ribatte che lo riconosce: è Filippo Argenti, e in vita non ha fatto alcuna azione
che meritasse di farlo ricordare. Allora il dannato
cerca di rovesciare la barca, ma Virgilio lo caccia
via. Il poeta esprime il desiderio di vederlo sprofondato nel fango. Virgilio gli risponde che, prima di
scendere dalla barca, sarà accontentato. Poco dopo
gli altri dannati lo aggrediscono e lo immergono nel
fango. Per la rabbia il dannato volge i denti contro
se stesso. Poi i due poeti scorgono la città di Dite
(=di Lucifero), con le sue torri rosse per le fiamme.
Flegiàs li fa scendere dalla barca. Ma sulle porte
mille diavoli piovono dal cielo e impediscono ai
due poeti di entrare. Virgilio va a trattare, mentre i
diavoli invitano Dante a ritornare indietro da dove è
venuto. Virgilio torna indietro a mani vuote, ma lo 
107
rassicura: riusciranno a superare la loro opposizione., un messo celeste ha già superato la porta
d’entrata dell’inferno e sta giungendo in loro aiuto.
Canto IX: cerchio quinto; in attesa dell’aiuto celeste: le Erinni e Medusa; l’arrivo del messo celeste;
l’entrata nella città di Dite e le tombe degli eretici
I due poeti restano in attesa dell’aiuto celeste. Virgilio è turbato. Dante allora chiede se è mai disceso
qualcuno dal limbo fino nel fondo dell’inferno. Virgilio risponde affermativamente. Egli era morto da
poco e la maga Eritone lo fece scendere fino alla
Giudecca per riportare in vita un dannato. Da una
torre della città si sporgono le Erinni. Virgilio ne
dice il nome. Esse minacciano di far venire Medusa,
che lo trasformi in sasso. Virgilio invita Dante a coprirsi gli occhi con le mani e, non contento, glieli
chiude anche con le sue. Poco dopo arriva il messo
celeste, che rimprovera aspramente e minaccia i
diavoli. E con un bastoncino apre la porta della città. Poi senza badare ai due poeti se ne va, come se
fosse preso da preoccupazioni maggiori. I due poeti
entrano senza ostacoli nella città di Dite (=di Lucifero). Subito dopo l’entrata trovano dei sepolcri sopraelevati, circondati dalle fiamme. Dante chiede
chi sono le anime richiuse nei sepolcri, di cui sente i
lamenti. Virgilio spiega che dentro sono puniti gli
eretici.
Canto X: cerchio sesto; gli eretici; Farinata degli
Uberti e Cavalcante de’ Cavalcanti; le profezie di
Farinata sul futuro di Dante
Dante e Virgilio percorrono un sentiero tra le mura
della città di Dite e le arche degli eretici. All’improvviso da un’arca esce una voce, che prega il poeta di fermarsi. È Farinata degli Uberti, che chiede a
Dante chi furono i suoi antenati. Sapùtolo, riconosce
che furono fieri avversari a lui, ai suoi antenati e alla sua parte, così che per ben due volte li disperse. Il
poeta ribatte che i guelfi ritornarono l’una e l’altra
volta, mentre i ghibellini non vi riuscirono. Allora
dall’arca si sporge un’altra anima, che guarda intorno a Dante. Poi tra le lacrime chiede dov’è suo figlio e perché non è con Dante. Il poeta, che ha riconosciuto Cavalcante de’ Cavalcanti, risponde che
Virgilio lo guida da Beatrice, che forse Guido non
ebbe cara. Il dannato chiede allora se suo figlio è
ancora in vita. Dante esita a rispondere. L’anima
allora si lascia cadere giù. Davanti a questa scena
Farinata non muta aspetto e riprende il discorso interrotto: la cacciata dei ghibellini lo tormenta più di
quel letto di fuoco; ma anche Dante saprà tra 50 lune (=quattro anni) com’è difficile ritornare in patria.
Il poeta poi chiede di sciogliergli un dubbio: sembra
che i dannati conoscano il futuro ed ignorino il presente. Farinata lo conferma ed aggiunge che hanno
notizie del presente soltanto per l’arrivo di nuove
anime: dopo il giudizio universale la loro conoscenza sarà completamente estinta. Dante chiede il nome di chi sta con lui. Il dannato nomina Federico II
di Svevia e il cardinale Ottaviano degli Ubaldini.
Riprendendo il viaggio, Dante pensa alle predizioni
avverse. Virgilio gli dice di tenerle a mente, perché
da Beatrice saprà quale sarà la sua vita futura.
Canto XI: cerchio sesto, gli eretici; papa Anastasio
II, irretito da Fotino; le tre direzioni della violenza;
le due direzioni della frode; incontinenza, malizia e
matta bestialità; l’usura disprezza la Natura e l’arte;
il viaggio riprende
Dante e Virgilio passano accanto alla tomba di papa
Anastasio II, che si è fatto irretire dall’eretico Fotino. Poi Virgilio spiega l’ordine dei tre cerchi sottostanti, dove sono puniti i peccati che fanno capo
all’ingiuria. L’ingiuria (o ingiustizia) che si reca al
prossimo si suddivide in violenza (primo dei tre cerchi) e frode (secondo e terzo cerchio). La violenza
poi si può fare contro Dio, contro se stessi, contro il
prossimo; e in due modi diversi, direttamente verso
di essi o indirettamente verso le loro cose. Ad ognuno di questi tre modi è riservato un girone. La frode,
che spiace più a Dio perché richiede l’uso dell’intelligenza, può avvenire in due modi: verso chi si
fida e verso chi non si fida (secondo e terzo cerchio
rispettivamente). Il primo peccato offende la benevolenza naturale, che congiunge tutti gli uomini. Il
secondo, più grave, mina le basi della società. A
una nuova domanda di Dante Virgilio spiega che
l’incontinenza (lussuria, gola, ira, avarizia e prodigalità) è punita nei cerchi superiori perché offende
meno Dio: nell’ordine, spiacciono a Dio incontinenza, malizia e matta bestialità. Il poeta chiede perché
l’usura offende la bontà divina. Virgilio spiega che
la Natura prende il suo corso dal divino intelletto e
dalla sua arte (=il lavoro o le sue applicazioni). E,
come nota Aristotele, l’arte umana, quanto più può,
segue quella di Dio, come il discepolo fa con il maestro. E, come dice la Genesi, è necessario che la
gente ricavi il sostentamento e progredisca con il
sudore della fronte. L’usuraio, che tiene un’altra via, disprezza la Natura in quanto tale e l’arte, sua
seguace, poiché ripone la sua speranza nel lavoro
altrui. Poi i due poeti riprendono il viaggio.
Canto XII: cerchio settimo, primo girone; il Minotauro: il terremoto provocato dalla discesa di Gesù
Cristo nel limbo; l’arrivo dei centauri Nesso e Chirone; Nesso indica alcuni tiranni e omicidi; e poi
altri tiranni e predoni
Dante e Virgilio discendono la riva impervia e vedono il Minotauro, un toro con la testa di uomo, a
guardia della nuova bolgia. Virgilio lo distrae e
Dante può passare. Poi ricorda a Dante che la frana
appena discesa non c’era nella sua discesa precedente e che senz’altro è stata provocata dalla morte
di Gesù Cristo sulla croce. Quando resuscitò dalla
morte, discese nel limbo per portare in cielo Adamo
ed Eva, i patriarchi e gli ebrei meritevoli. Poco dopo i due poeti incontrano i centauri. Nesso, uno di
essi, chiede chi sono. Virgilio dice che lo diranno a
Chirone. Chirone si accorge con sorpresa che Dante
respira. Virgilio conferma e spiega che lo sta gui-
108
dando nell’inferno per volere di una donna celeste
(=Beatrice). Quindi gli chiede l’aiuto di uno dei
centauri per guadare il fiume portando in groppa
Dante. Chirone ordina a Nesso di prendere il poeta
in groppa e di far scansare i centauri che incontrano.
Il centauro segue la sponda del fiume e Dante vede i
dannati, immersi nel sangue, che si lamentano. Il
centauro spiega che sono tiranni e ne nomina due:
Alessandro di Fere e il feroce Dionisio di Siracusa.
Poco dopo si ferma, per indicare un’ombra solitaria.
È Guido di Montfort, guelfo, che a Viterbo in una
chiesa trafisse Enrico di Cornovaglia, nipote del re
d’Inghilterra. Il sangue del fiume si fa sempre più
basso, perché le colpe diminuiscono. Il centauro
passa il fiume, indicando altri dannati che furono
tiranni e predoni: Attila, Pirro e Sesto Pompeo, poi
Rinieri da Corneto e Rinieri de’ Pazzi, che assalirono e uccisero molti viandanti. Poi Nesso attraversa il guado, depone Dante, quindi ritorna indietro.
Canto XIII: cerchio settimo, secondo girone; il bosco delle Arpìe e dei suicidi; l’incontro con Pier
delle Vigne; come l’anima dei suicidi si lega ai
tronchi; due scialacquatori, Lano da Siena e Giacomo da Sant’Andrea; l’anonimo fiorentino
Nesso non era ancor arrivato sull’altra riva del Flegetónte, quando i due poeti si avviano per un bosco,
dove le Arpìe straziano le anime dei suicidi. Virgilio dice a Dante di spezzare il ramo di un albero,
così saprà l’origine delle grida che sente. Il poeta lo
fa: dal ramo escono parole di dolore e sangue. Virgilio allora prega l’anima incarcerata nel tronco di
dire il suo nome, perché Dante la può in qualche
modo ripagare, rinfrescando il suo ricordo nel mondo, dove ritornerà. Il tronco dice di essere Pier delle
Vigne, di aver tenuto ambedue le chiavi del cuore
di Federico II di Svevia. Fu fedele al suo glorioso
incarico, per il quale perse il sonno e la salute.
L’invidia della corte lo spinse però a suicidarsi, anche se era innocente. Il poeta quindi gli domanda
come le anime dei suicidi si legano a quei tronchi. Il
cortigiano risponde che l’anima del suicida cade
nella selva, dove germoglia e diventa albero: le Arpìe, mangiando le sue foglie, provocano dolore e
lamenti. I poeti sono ancora attenti davanti al tronco, quando da sinistra spuntano due dannati (=Lano
da Siena e Giacomo da Sant’Andrea), nudi e graffiati, inseguiti da nere cagne. Uno dei due (=Giacomo da Sant’Andrea) si lascia cadere su un cespuglio. Le cagne lo raggiungono e lo sbranano. Il cespuglio allora si lamenta. Virgilio gli chiede chi è.
L’anima lo prega di raccogliere ai piedi del tronco
le foglie strappate. È fiorentino e s’impiccò nella
sua casa.
Canto XIV: cerchio settimo, secondo girone; il sabbione infuocato; gli empi; Capanèo, il bestemmiatore punito; gli argini in pietra del Flegetόnte; il gran
vecchio di Creta e la geografia dell’inferno; la strada sugli argini del Flegetόnte
Riprendendo il cammino, i due poeti giungono ai
margini di una pianura arida, dove una pioggia di
fuoco punisce numerose schiere di anime. I bestemmiatori giacciono supini per terra, gli usurai siedono
rannicchiati, i sodomiti camminano senza mai fermarsi. Dante nota un dannato che non si cura della
pioggia di fuoco e che giace a terra sprezzante e
torvo. Accortosi di essere guardato, Capanèo grida
che, come fu da vivo, così è da morto, ed esprime
tutto il suo disprezzo verso Giove, che con i fulmini
lo uccise. Virgilio gli rivolge parole dure, come non
aveva mai fatto: proprio perché la sua empietà non
si spegne, sente maggiormente la punizione; nessun’altra pena sarebbe adeguata. Poco dopo i due
poeti incontrano un fiumicello d’un rosso raccapricciante. È il Flegetónte. Dante chiede informazioni
alla sua guida. Virgilio racconta che in mezzo al
mare si trova l’isola di Creta, dove sorge il monte
Ida. Dentro il monte sta dritto un grande vecchio,
che ha la testa d’oro fine, le braccia e il petto
d’argento puro, la parte inferiore di rame, le gambe
di ferro scelto, tranne il piè destro, che è di terracotta, e si appoggia più su questo che sull’altro. Ciascuna parte, fuorché la testa d’oro, è rotta da una
fessura che goccia lacrime. Esse scendono tra le
rocce fino a questa valle, dove formano l’Acherónte, lo Stige e il Flegetónte, che scorre davanti ai
loro occhi. Poi scendono ancora, fino al centro
dell’inferno, dove formano il lago gelato di Cocìto.
Finita la spiegazione, i due poeti si allontanano dal
bosco dei suicidi.
Canto XV: cerchio settimo, terzo girone; la schiera
dei sodomiti; Brunetto Latini, l’antico maestro; le
predizioni sul futuro di Dante; i compagni di Brunetto, chierici e grandi letterati
Lungo l’argine di pietra del Flegetónte i due poeti
incontrano una schiera di anime di sodomiti. Una di
esse lo prende per il mantello. Dante riconosce il
suo antico maestro, Brunetto Latini, il quale chiede
al discepolo che cosa lo ha condotto all’inferno
prima della morte. Il poeta risponde che si era smarrito in una valle e che Virgilio lo riconduce a casa.
Il dannato continua: se Dante segue la sua stella, otterrà fama e gloria; tuttavia deve guardarsi dal popolo fiorentino, che è ingrato e malvagio e che perciò gli diverrà nemico. Dante allora dice che avrebbe voluto che il maestro vivesse più a lungo, perché
ha ancora impressa nella memoria la cara e buona
immagine paterna di Brunetto, che gli ha insegnato
come l’uomo si eterna con la fama qui sulla Terra.
Ricorderà le predizioni del maestro e le metterà con
le altre che ha già sentito sulla sua vita futura; ma
egli è già pronto ai colpi della Fortuna. Poi chiede a
Brunetto chi sono i suoi compagni. Il dannato risponde che son troppi, per nominarli tutti: sono uomini di Chiesa e letterati grandi e di gran fama. E
nomina il grammatico Prisciano, il giurista Francesco d’Accorso e il vescovo Andrea de’ Mozzi. Poi
gli raccomanda il suo Tesoretto, nel quale vive ancora, e raggiunge di corsa la sua schiera.
109
Canto XVI: cerchio settimo, terzo girone; tre sodomiti fiorentini raggiungono i due poeti; Jacopo Rusticucci, Guido Guerra e Regghiaio Aldobrandi;
cortesia e valore a Firenze son morti; l’arrivo di Gerione
Tre dannati si staccano di corsa da una schiera che
passava sotto la pioggia di fuoco che la tormenta e
raggiungono Dante e Virgilio. Sono tre sodomiti fiorentini: Jacopo Rusticucci, Guido Guerra e Tegghiaio Aldobrandi, che si mettono a girare intorno ai
due poeti. Uno di essi riconosce Dante come fiorentino dalle vesti. È Jacopo Rusticucci, che presenta
gli altri due. Dante esprime dolore per i loro tormenti e dice che deve giungere al centro dell’inferno prima di tornare a casa e Virgilio gli fa da
guida. Poi il dannato chiede se a Firenze esistono
ancora cortesia e valore, perché le notizie portate da
Guglielmo Borsiere, da poco arrivato, sono cattive.
Dante risponde angosciato che cortesia e valore ormai sono morti. La colpa è della gente venuta dal
contado, che si è rapidamente arricchita e che ha
portato il degrado in città. I tre dannati si guardarono l’un l’altro addolorati, perché hanno sentito una
verità sgradita. Poi invitano il poeta a ricordarli
quando ritornerà a casa e se ne vanno via veloci.
Virgilio invita Dante a slegarsi la corda di dosso, la
prende e la getta oltre l’orlo della bolgia. Poco dopo
Dante vede che dal basso sale Gerione, che nuota
nell’aria come una rana fa nell’acqua.
Canto XVII: cerchio settimo, terzo girone; Gerione,
l’immagine della frode; gli usurai; Dante e alcuni
fiorentini; in groppa a Gerione; la discesa nel cerchio ottavo; il rumore del fiume e i lamenti dei dannati
Virgilio annuncia l’arrivo di Gerione, l’immagine
della frode. Dante lo vede: ha il volto di uomo giusto ma il corpo è di serpente. I due poeti scendono
sull’argine, dove incontrano alcuni usurai, sui quali
cade una pioggia di fuoco. Riconosce l’appartenenza alle varie famiglie dalla borsa con lo stemma
nobiliare che portano sul petto. Reginaldo degli
Scrovegni lo invita ad andarsene, ma si accorge che
Dante è vivo e si intrattiene. È padovano ma sta con
alcuni fiorentini. E indica Vitaliano del Dente. Poi
si lamenta: spesso i fiorentini gli rintronano le orecchie perché urlano di gioia per il prossimo arrivo di
Giovanni di Buiamonte, il principe dei cavalieri,
cioè degli usurai. Poi Dante se ne va, raggiunge la
sua guida che lo fa salire in groppa a Gerione. Virgilio si mette dietro, per difendere il poeta dai colpi
di coda dell’animale. Gerione si stacca dal bordo
della bolgia e con grandi bracciate scende lentamente nell’aria. Dante è spaventato dal vento che lo
colpisce. Nella discesa il poeta sente il rumore della cascata del fiume Flegetόnte e poi i lamenti dei
dannati. Arrivati nell’ottavo cerchio, il mostro scarica i due poeti, quindi si dilegua come una freccia.
Canto XVIII: cerchio ottavo, prima bolgia; Malebolge; i seduttori per altri o ruffiani, Venédico Caccianemico; i seduttori per sé, Giasone; seconda bolgia; gli adulatori, Alessio Interminelli e Taide, la
puttana adulatrice
Una volta scesi dalla schiena di Gerione, Dante e
Virgilio si trovano nel cerchio ottavo, chiamato
Malebolge, che è tutto in pietra ed è diviso in dieci
bolge. Nella prima bolgia i diavoli fustigano i seduttori per altri (o ruffiani) e i seduttori per sé. I dannati sono nudi e procedono su due file, una va in un
verso, l’altra nel verso opposto. Dante riconosce uno
dei dannati, è Venédico Caccianemico, a cui chiede
sarcasticamente che cosa lo ha portato a gustare le
delizie dell’inferno. Il dannato è spinto a rispondere
dalla parlata fiorentina che sente. Riconosce che ha
portato la sorella a soddisfare le voglie del marchese
Òbizzo d’Este, ma non è il solo bolognese punito in
quella bolgia, che anzi ne è piena. Un diavolo lo
colpisce con lo scudiscio. Poi i due poeti se ne vanno e raggiungono l’altra fila di dannati. Tra essi
Virgilio riconosce Giasone, che rubò il vello d’oro e
ingannò Isifìle e Medea, che sedusse e abbandonò. I
due poeti entrano nella seconda bolgia dove gli adulatori sono immersi in uno sterco che appariva uscito da latrine umane. Dante vede un dannato che ha
il capo così sporco di merda che non si capiva se era
laico o chierico. Anche se a fatica, il poeta si ricorda di lui. È Alessio Interminelli da Lucca, che riconosce di aver passato la vita ad adulare la gente.
Poco dopo Virgilio gli indica Taide, la puttana, che
alla domanda dell’amante se aveva meriti presso di
lei rispose che egli ne aveva di grandissimi.
Canto XIX: cerchio ottavo, terza bolgia; invettiva
contro il mago Simone e i suoi seguaci; la punizione
dei simoniaci; l’incontro con papa Niccolò III Orsini; l’invettiva di Dante contro i papi simoniaci; Virgilio riporta Dante sull’argine
Dante lancia una dura invettiva contro il mago Simone e tutti i suoi seguaci, che vendono ai malvagi i
beni di Dio e della Chiesa. Il poeta vede le pareti e
il fondo della bolgia piena di fori, dai quali i peccatori sporgono le gambe e i piedi accesi. E chiede alla sua guida chi è colui che è lambìto da una fiamma più grande. Virgilio lo prende in braccio e lo
porta vicino al pozzetto del dannato. Il poeta chiede
all’anima trista di parlare. Essa lo scambia per papa
Bonifacio VIII, ma egli nega di esserlo. Allora
l’anima di papa Niccolò III si confessa: ha indossato il manto papale ed è un Orsini. Per i nipoti imborsò denaro; lì ha imborsato se stesso. Quando arriverà, Bonifacio VIII lo caccerà più giù nella roccia; di lì a poco anche Clemente V, il papa successivo, avrebbe ricoperto lui e Bonifacio VIII. Dante
allora esplode in una violentissima invettiva contro
gli uomini di Chiesa che si son macchiati di simonia, ricordando che Cristo non chiese denaro a Pietro,
quando gli affidò le chiavi della Chiesa; né Pietro
né gli altri apostoli chiesero denaro a Matìa, quando
questi prese il posto di Giuda Iscariota. Perciò Niccolò III è punito a dovere. E, se non lo fermasse la
riverenza per le somme chiavi, userebbe parole ancora più dure, perché l’avarizia dei papi corrompe il 
110
mondo, calpesta i buoni e solleva i malvagi. Il poeta
quindi rivolge parole amare verso l’imperatore Costantino, la cui donazione di Roma e dei territori
circostanti a papa Silvestro I fu causa di tanti mali.
Le invettive di Dante piacciono a Virgilio, che le
ascolta con volto lieto. Poi lo prende in braccio e lo
riporta sull’argine.
Canto XX: cerchio ottavo, quarta bolgia; Dante ha
pietà per gli indovini; Virgilio lo rimprovera e poi
indica Anfiarào e Tiresia; Manto e l’origine di
Mantova; Euripilo e Calcante; Michele Scotto,
Guido Bonatti, maestro Benvenuto detto Asdente
Dante vede gli indovini procedere a passo lento. Essi hanno la testa rovesciata e camminano all’indietro. Ha pietà di loro, ma Virgilio lo rimprovera
aspramente, lo invita a guardare i dannati e gli indica Anfiarào, precipitato direttamente davanti a Minosse dalle mura di Tebe. Poi gli indica Tiresia che,
stringendo il collo a due serpenti, da maschio divenne femmina e dopo sette anni allo stesso modo
ritornò ad essere maschio. Di seguito gli indica Arunte, che abitò sui monti della Lunigiana. A questo
punto chiede maggiore attenzione perché la donna
vestita di soli capelli, che vede, vagò per molte terre
ed infine si stabilì dove egli nacque. È Manto, figlia
di Tiresia. Quando Tebe cadde sotto il dominio di
Creonte, venne in Italia e si fermò su un’isola in
mezzo a un acquitrino disabitato, volendo sfuggire
qualsiasi contatto umano. Qui visse per tutta la vita
e infine morì. In seguito gli uomini che abitavano la
zona si raccolsero e, senza ricorrere a sortilegi, fondarono una città intorno al suo sepolcro. Un tempo
le sue genti furono numerose, prima che Roberto da
Casalodi, guelfo, fosse ingannato da Pinamonte dei
Bonacolsi, ghibellino. Dante ascolta il maestro con
soddisfazione, poi chiede se c’è qualche dannato
degno di nota. Virgilio indica Calcante ed Euripilo,
che scelsero il momento opportuno per la partenza
della flotta greca contro Troia. Poi indica indovini
recenti: Michele Scotto, Guido Bonatti e maestro
Benvenuto, detto Asdente. Quest’ultimo ora sarebbe
più contento se avesse continuato a fare il calzolaio.
Ma ormai era giunto il momento di ripartire, poiché
la Luna stava sorgendo all’orizzonte.
Canto XXI: cerchio ottavo, quinta bolgia; la visione
della quinta bolgia; uno degli anziani di santa Zita
(=Lucca); Virgilio e i diavoli Malebranche; Malacoda indica la strada; Barbariccia organizza la spedizione
Dante e Virgilio scendono nella bolgia dei barattieri. Virgilio richiama l’attenzione di Dante: un diavolo si avvicina al ponte, su una spalla porta un
dannato, che scaraventa giù nella pece. Poi informa
i suoi compagni che è uno degli anziani di santa Zita (= Lucca);, barattiere come tutti i lucchesi, e che
sarebbe sùbito ritornato indietro a prendere altra
merce. Il dannato precipita nella pece, poi riemerge.
I demoni lo deridono e lo invitano a rubare di nascosto sotto la pece. Virgilio dice a Dante di nascondersi dietro una roccia, che avrebbe trattato con
i diavoli: li conosce bene. Il poeta si nasconde. Virgilio chiede ai diavoli di parlamentare con uno di
loro, poi essi potevano uncinarlo, se volevano. Si fa
avanti Malacoda. Virgilio dice che il viaggio di
Dante è voluto dal cielo, perciò che li lascino passare. Malacoda cede immediatamente. Virgilio allora
invita Dante ad uscire dal nascondiglio. Il poeta gli
si avvicina tutto timoroso e per niente rassicurato
dal comportamento dei demoni, che minacciano di
uncinargli il groppone. Malacoda dice che i due poeti possono scendere nella bolgia sottostante soltanto per un ponte lì vicino. Quello che vedono era caduto a pezzi 1.266 anni prima (=alla morte di Gesù
Cristo sulla croce). Egli deve organizzare un gruppo
di diavoli, per controllare che i dannati non escano
dalla pece. Essi li possono accompagnare. Dante
vorrebbe procedere senza la scorta. Virgilio dice
che i demoni digrignano i denti contro i dannati. Il
drappello dei diavoli è pronto e chiede il permesso
di partire. Il loro capo Barbariccia dà il segnale con
una scoreggia.
Canto XXII: cerchio ottavo, quinta bolgia; la scorta
dei Malebranche; Ciàmpolo di Navarra; i compagni
di Ciàmpolo, frate Romita e Michele Zanche;
Ciàmpolo sfugge ai Malebranche; i diavoli si azzuffano e i poeti si allontanano
Dante è sorpreso per lo strano segnale di partenza
che Barbariccia ha dato alla scorta dei Malebranche
ed è preoccupato, perché i diavoli fanno la faccia
feroce e non gli ispirano fiducia. I dannati stavano
con il muso fuori della pece come i ranocchi. Ma,
quando si avvicina Barbariccia, si tuffano sotto. Un
dannato ha un momento di esitazione e Graffiacane
lo uncina per i capelli impegolati e lo tira su. Dante
prega Virgilio di chiedere al dannato chi è. Questi
risponde di essere Ciàmpolo di Navarra, figlio di un
ribaldo. Si mise al servizio del buon re Tebaldo II di
Champagne e iniziò a fare il barattiere. Ciriatto lo
lacera con una zanna, ma Barbariccia lo stringe con
le braccia e chiede a Virgilio se voleva fare qualche
domanda. Il poeta gli chiede se tra i dannati conosce
qualche italiano. Ciàmpolo risponde che si era appena separato da barattieri provenienti dalla Sardegna. Libicocco lo uncina e gli strappa un pezzo di
carne. Virgilio chiede chi è il dannato da cui si è
separato. Risponde che è frate Gomita, quello della
Gallura, ricettacolo di ogni frode. Ebbe in mano i
nemici del suo signore Nino Visconti e in cambio di
un riscatto li liberò. In tutti gli incarichi fu un grande barattiere. Di solito sta con Michele Zanche di
Logudoro e parlano sempre della Sardegna. Il dannato è disposto a far venire altri dannati, ma i diavoli devono stare più indietro perché i dannati temono
le loro punizioni. Promette di farne venire sette.
Cagnazzo è sospettoso, ma Ciàmpolo lo convince
che non intende procurare agli altri dannati maggiori tormenti. Alichino lo minaccia di inseguirlo volando sopra la pece, se cerca di ingannarli, poi suggerisce ai diavoli di nascondersi. Ciàmpolo coglie il
momento propizio, punta i piedi a terra e di colpo 
111
salta e si libera dalla stretta di Barbariccia. I diavoli
si addolorano per l’inganno e Alichino spicca il volo, per andarlo a prendere, ma il dannato si tuffa
sott’acqua. Allora i diavoli si azzuffano tra loro.
Due di essi cadono nella pece. Barbariccia manda
quattro diavoli sull’altro argine con gli uncini. I
diavoli vanno e, giunti sull’argine, allungano gli uncini ai due diavoli caduti nella pece. I due poeti riprendono il cammino.
Canto XXIII: cerchio ottavo, sesta bolgia; Dante
teme che i Malebranche li inseguano; l’arrivo dei
Malebranche; gli ipocriti; Catalano de’ Catalani e
Loderingo degli Andalò; Caifa e Anna; Virgilio
scopre l’inganno di Malacoda
Dante riflette: per colpa dei due poeti i Malebranche sono stati beffati, perciò teme che li inseguano.
Virgilio concorda sulla previsione. Non ha finito di
parlare, che i diavoli arrivano ad ali spiegate per
catturarli. Virgilio afferra Dante e insieme si precipitano giù per la scarpata, in salvo, perché i diavoli
non possono uscire dalla bolgia loro assegnata. Nella nuova bolgia incontrano dannati che indossano
pesanti cappe con il cappuccio abbassato sugli occhi. Sono gli ipocriti. Uno di loro, sentendo l’accento toscano, chiede a Dante chi è. Il poeta dice
genericamente che è nato e cresciuto a Firenze.
Quindi chiede chi sono. Il dannato dice che sono
frati godenti, egli si chiama Catalano de’ Catalani,
il suo vicino è Loderingo degli Andalò. Furono
chiamati a Firenze per conservare la pace. Essi invece furono di parte, come dimostra la distruzione
delle case degli Uberti. Dante sta rispondendo,
quando è colpito da un dannato steso per terra. Frate
Catalano gli dice che è Caifa, il sommo sacerdote.
Convinse i farisei a crocifiggere un solo uomo, Gesù
Cristo, per la salvezza del popolo. È posto nudo di
traverso nella via e chiunque passa lo calpesta. Allo
stesso modo è punito Anna, suo suocero, e tutti gli
altri sacerdoti dell’assemblea, che, condannando a
morte Gesù Cristo, causarono ai giudei grandi sventure. A questo punto Dante chiede la via per entrare
nell’altra bolgia. Il dannato dice che il ponte è lì vicino, ma è crollato e devono arrampicarsi sulla frana. Virgilio è turbato: Malacoda gli aveva mentito.
Il frate risponde che a Bologna ha sentito dire che il
diavolo ha molti vizi, tra cui anche quello di essere
bugiardo e padre di ogni menzogna.
Canto XXIV: cerchio ottavo, settima bolgia; la difficile salita; i dannati della settima bolgia; Vanni
Fucci come l’Araba Fenice; la predizione di Vanni
Fucci
Dante è stupito per il turbamento di Virgilio, ma,
quando giungono davanti alla frana, il poeta latino
trova subito una soluzione: lo afferra saldamente per
farlo salire. Gli dice anche di fare attenzione, prima
di fare il passo successivo. Dante inizia a salire. La
salita è breve, altrimenti si sarebbe fermato. Alla fine giungono in cima alla frana e per la stanchezza
Dante si siede. Virgilio lo incita ad alzarsi con un
motto sapienziale: chi sta comodo sotto le coperte
non raggiunge la fama. Dante si alza, fingendo di
avere più fiato di quanto effettivamente ha. Giungono sul ponte. Dante sente soltanto delle voci ma non
vede nulla. Virgilio lo invita ad agire: scendono il
ponte dalla parte in cui si congiunge all’ottava bolgia. Dentro di essa vede un terribile groviglio di
serpenti, di specie diverse. All’improvviso un serpente si avventa sopra un dannato che è dalla loro
parte e lo morde sul collo. Il dannato si accende,
brucia e cade per terra incenerito, proprio come fa
ogni 500 anni l’Araba Fenice. Ma subito ritorna nel
suo aspetto precedente, si alza e si guarda intorno,
tutto smarrito. Virgilio chiede al dannato chi è.
Questi risponde di essere toscano, si chiama Vanni
Fucci, detto il Bestia, e viene da Pistoia, un covo di
bestie. Dante dice a Virgilio di chiedergli per quale
colpa è tra i ladri. Il dannato capisce le parole di
Dante e gli risponde direttamente: ha rubato gli arredi preziosi dalla sacrestia del duomo di Pistoia e
il furto fu attribuito a torto ad altri. Ma, per vendicarsi di Dante che lo ha visto in questo stato, fa una
predizione: prima Pistoia caccerà in esilio i guelfi
neri, poi sarà Firenze a cacciare i guelfi bianchi e a
cambiare governo. Poi dalla Lunigiana uscirà un
fulmine, Moroello Malaspina, che sopra Campo Piceno, vicino a Pistoia, colpirà con violenza e spazzerà via ogni guelfo bianco. Glielo dice per farlo
soffrire.
Canto XXV: cerchio ottavo, settima bolgia, Vanni
Fucci fa il segno delle fiche a Dio; il centauro Caco; la trasformazione di Cianfa Donati e Agnolo
Brunelleschi; la trasformazione di Buoso Donati e
Francesco de’ Cavalcanti
Alla fine della risposta Vanni Fucci alza le mani al
cielo e fa il segno delle fiche a Dio. Allora Dante
inveisce contro Pistoia, che aveva dato i natali al
dannato. Subito arriva il centauro Caco, che cerca
Vanni per punirlo. Sulle spalle il centauro ha un
drago sputa-fuoco con le ali aperte, che incendia
tutto ciò che incontra. Virgilio lo presenta: è Caco,
uccideva i viandanti sotto il colle Aventino. Una
volta derubò Ercole che scoprì l’inganno e lo uccise
a colpi di clava. Intanto tre spiriti vengono incontro
ai due poeti e chiedono chi sono. Sono ladri fiorentini. Ma i due poeti non hanno tempo di rispondere,
perché uno di essi si domanda dove sarà finito Cianfa Donati. Mentre Dante li guarda, un lucertolone a
sei piedi, Cianfa Donati, si lancia addosso a uno di
loro, Agnolo Brunelleschi, e lo avvolge con le sue
spire. Essi si incollano l’uno all’altro e si fondono,
formando un nuovo essere che non era né il dannato
né l’altro. Puccio Sciancato si rivolge ad Agnolo e
si lamenta che non sono più due individui né uno.
Subito dopo arriva un lucertolone che addenta l’ombelico a Buoso Donati, che cade a terra. Il dannato e
il lucertolone si guardano. Dalla ferita del dannato e
dalla bocca dell’animale esce fumo. Poi un essere si
trasforma lentamente nell’altro. Quindi Francesco
de’ Cavalcanti, il lucertolone, esprime il desiderio
che Buoso corra carponi per quel luogo come faceva
112
lui. Così Dante vede i ladri della settima bolgia mutarsi e tramutarsi. E a questo punto si scusa se non è
abbastanza preciso, ma la causa è la novità della
materia, che non ha precedenti significativi tra i poeti. Prima che se ne andassero, il poeta riconosce
Puccio Sciancato, l’unico a non aver subito trasformazioni, e Francesco Guercio, che gli abitanti di
Gaville rimpiangono di aver ucciso.
Canto XXVI: cerchio ottavo, ottava bolgia; l’invettiva contro Firenze e i ladri fiorentini; la bolgia piena di fiammelle dei fraudolenti; la fiammella a due
punte di Diomede e Ulisse; Ulisse racconta dove
andò a morire; la montagna bruna per la distanza
Dante lancia una durissima invettiva contro Firenze,
perché ha appena trovato tre ladri fiorentini che non
fanno certamente onore alla città. Dall’arco di ponte
vede tante fiammelle, che rendono tutta splendente
l’ottava bolgia. Virgilio spiega che esse racchiudono
le anime dei fraudolenti. Il poeta vede una fiamma a
due punte, domanda chi è e se può parlare con essa.
La guida risponde che essa punisce Ulisse e Diomede, che insieme prepararono i loro inganni. Quindi
si rivolge alla fiamma e la prega che uno dei due
racconti dove andò a morire. Dalla punta più alta
dell’antica fiamma esce la voce di Ulisse: dopo aver
lasciato Circe, né la tenerezza per il figlio, né il rispetto per il padre, né l’amore per Penelope riuscirono a vincere in lui il desiderio di conoscere il
mondo e gli uomini. Perciò con una sola nave si diresse verso lo stretto di Gibilterra, dove Ercole aveva segnato i confini ultimi della terra. Prima di varcarlo, incitò con un breve discorso i fidati compagni: essi non devono negarsi l’esperienza, seguendo il corso del Sole, di esplorare il mondo senza gente; non sono nati per vivere come gli animali
bruti, ma per dimostrare il loro valore e per conoscere. Così infiammati, i suoi compagni fecero dei remi
ali al folle volo. Da cinque mesi lunari navigavano
piegando sempre più a sinistra, quando videro una
montagna altissima (=il purgatorio). Tutti si rallegrarono, ma sùbito la gioia si trasformò in pianto,
perché dalla montagna sorse un turbine, che affondò
la nave.
Canto XXVII: cerchio ottavo, ottava bolgia; Guido
da Montefeltro; la situazione politica della Romagna; Guido, l’esperto di inganni che si fa ingannare;
Bonifacio VIII chiede un consiglio fraudolento; il
santo ignorante e il diavolo logico
Ormai la fiamma di Ulisse e di Diomede se ne sta
andando, quando si avvicina un’altra fiamma, che
chiede notizie della Romagna. Dante risponde che
la Romagna non è mai stata senza guerra, ma al presente si trova in pace. Il poeta chiede poi al dannato
di dire il suo nome. Guido da Montefeltro non lo
direbbe, se sapesse che Dante ritorna sulla Terra; ma
nessuno è mai tornato vivo dall’inferno, perciò senza vergogna racconta la sua storia. Fu uomo d’arme
e poi frate francescano. Le sue opere non furono di
leone, ma di volpe, e la sua fama militare raggiunse
i confini della Terra. Ormai vecchio, si pentì e si fece frate. Bonifacio VIII, che era in guerra con Palestrina, gli chiese un consiglio fraudolento, per far
cadere la città. Egli si rifiutò, ma il papa incalzò: lo
assolveva dal peccato prima ancora che lo commettesse. E Guido diede il consiglio: il papa doveva fare promesse di pace, che poi non avrebbe mantenuto. Quando morì, Francesco d’Assisi venne a prendere la sua anima, ma un demonio lo fermò: essa
toccava a lui, poiché non ci si può pentire prima di
peccare perché la contraddizione non lo permette.
Così, tutto addolorato, finì nella bolgia dei fraudolenti. Poi l’anima straziata di Guido se ne va e i due
poeti riprendono il cammino.
Canto XXVIII: cerchio ottavo, ottava bolgia; gli atroci tormenti dei seminatori di discordie; Maometto; Pier da Medicina; Malatestino da Verucchio e il
tribuno Caio Curione; il dolore di Mosca dei Lamberti per le genti toscane; Bertram de Born
Dante si lamenta: è impossibile descrivere in versi
ma anche in prosa il sangue e le piaghe che vede,
anche se si provasse più volte, perché il linguaggio e
la mente degli uomini sono inadeguati. Vede un
dannato tagliato in due dal capo alle natiche. È Maometto, che gli indica il genero Alì e gli altri seminatori di discordie. Un diavolo squarcia i dannati,
che percorrono la bolgia e che a fine giro si ritrovano il corpo intero. Poi gli chiede chi è. Virgilio risponde che sta conducendo il poeta all’inferno per
fargli conoscere il loro mondo. Sentendo quelle parole, più di cento dannati si fermano e lo guardano,
dimenticando la loro pena. Maometto allora invita
Dante, una volta tornato sulla Terra, a dire a fra’
Dolcino di procurarsi molti viveri, per resistere
all’assedio dei novaresi durante l’inverno. Poi si allontana. Un altro dannato chiede a Dante di ricordarsi di Pier da Medicina, e di far sapere ai due migliori uomini di Fano, Guido del Cassero e Angiolello da Carignano, che Malatestino da Verucchio li
farà gettare in mare dentro un sacco. Dante chiede
di un altro dannato. Pier dice che è il tribuno della
plebe Caio Curione. Consigliò a Cesare di varcare il
Rubicone e di marciare su Roma. Un altro dannato
prega il poeta di ricordarlo. È Mosca dei Lamberti,
che consigliò alla famiglia degli Amidei di uccidere
Buondelmonte dei Buondelmonti, che non aveva
mantenuto la promessa di matrimonio. Il dannato
riconosce che la decisione causò scontri sanguinosi
tra guelfi e ghibellini di Toscana. E provocò - conclude il poeta - anche la fine della sua famiglia. Poi
Mosca se ne va, sopraffatto dall’angoscia e come
impazzito. Sùbito dopo Dante vede un dannato che
tiene la testa mozzata per i capelli, penzoloni come
una lanterna. Guardando i due poeti, si lamenta e
poi si presenta. È Bertram de Born. Spinse il giovane re Enrico III d’Inghilterra contro il padre. E,
poiché in vita ha diviso persone che dovevano stare
unite, ora porta la testa in mano, divisa dal corpo.
Canto XXIX: cerchio ottavo, nona bolgia; l’ombra
irritata di Geri del Bello; decima bolgia; i falsari di 
113
metalli; Grifolino d’Arezzo racconta la sua storia;
Capocchio di Siena parla delle brigate senesi
Vedendo quei dannati così smozzicati, Dante è sul
punto di piangere. Virgilio gli chiede perché vaga
per la bolgia con lo sguardo: non possono perdere
tempo. Il poeta si giustifica: cercava uno spirito del
suo sangue, Geri del Bello. Ma Virgilio gli dice
che, mentre parlava con Bertram, Geri lo aveva indicato con risentimento agli altri dannati. Dante
spiega il motivo: Geri era stato ucciso, ma nessun
parente si era preso la briga di vendicarlo, perciò
era sdegnato contro di lui. E la mancata vendetta lo
ha reso più pietoso verso il dannato. I due poeti continuano a parlare fino alla decima bolgia, dove sono
puniti i falsari. C’è chi giace sul ventre, chi sulle
spalle uno dell’altro, chi avanza carponi. I due poeti
procedono e guardano senza parlare. Dante vede
due dannati appoggiati uno all’altro, che si tolgono
la scabbia con le unghie. Chiede se lì c’è qualche
italiano. Il dannato dice egli e il compagno lo sono.
Poi chiede chi è. Virgilio risponde che Dante è vivo
e che gli sta mostrando l’inferno. A quelle parole i
due dannati, ma anche altri dannati, si volgono verso Dante. Il poeta dice che li può ricordare nel
mondo dei vivi e li invita a dire chi sono. Il dannato
risponde di essere Grifolino d’Arezzo, è stato messo
al rogo da Albero da Siena ed è morto non perché
era un falsario di moneta, ma perché si vantò di essere capace di volare. Il vescovo lo fece bruciare vivo perché non riuscì a dimostrarlo. Minosse lo mandò in quella bolgia perché praticò l’alchimia. Dante
fa a Virgilio un commento velenoso sulla stupidità
del dannato. Sentendo le sue parole, un altro dannato fa ironicamente l’elenco dei senesi che non sono
sciocchi: Stricca dei Salimbeni, che seppe fare spese
moderate, e Niccolò dei Salimbeni, che a Siena
scoprì per primo l’uso gastronomico dei chiodi di
garofano. Aggiunge la brigata spendereccia di Caccia d’Asciano, nella quale si distinse Bartolomeo
dei Folcacchieri, detto l’Abbagliato. Conclude dicendo che è Capocchio di Siena e che in vita falsificò i metalli con l’alchimia.
Canto XXX: cerchio ottavo, decima bolgia; Mirra,
Gianni Schicchi e Capocchio di Siena; Grifolino
d’Arezzo indica alcuni dannati; maestro Adamo e i
ruscelletti del Casentino; la moglie di Putifarre e
Sinone; lo scambio di insulti tra maestro Adamo e
Sinone; Virgilio rimprovera Dante
Due anime nude e smorte corrono per la bolgia, dove sono puniti i falsari, mordendo gli altri dannati.
Una di esse è sopra Capocchio, lo azzanna e lo trascina per la bolgia. Grifolino d’Arezzo dice a Dante
che è Gianni Schicchi: per avere la più bella cavalla
della mandria finse di essere Buoso Donati e diede
valore legale al testamento. L’altra anima è la scellerata Mirra che divenne amante del padre. Dante
poi vede maestro Adamo, che, colpito dall’idropisia, ha la forma di un liuto. Il dannato si lamenta:
ha battuto moneta falsa per i conti Guidi da Romena
ed ora, non ostante la sete, rifiuterebbe di bere alla
fonte Branda, pur di vedere i suoi committenti puniti in quella bolgia. Il poeta gli chiede notizie di due
dannati che fumano per la febbre. Maestro Adamo
risponde che una è la moglie di Putifarre, la quale
accusò Giuseppe d’averla insidiata; l’altro è Sinone,
greco di Troia, che mentì ai troiani sul cavallo di
legno. Indispettito dal modo spregevole con cui è
indicato, Sinone colpisce con un pugno la pancia di
maestro Adamo, il quale ricambia con un pugno al
viso. Tra i due segue poi uno scambio di offese, che
Dante ascolta affascinato. Virgilio con voce adirata
richiama e rimprovera il poeta: voler ascoltare quelle genti litigiose è un desiderio meschino.
Canto XXXI: discesa nel cerchio nono; i due poeti
lasciano Malebolge; il suono del corno; il pozzo dei
giganti; Nembròd e la torre di Babele; Fialte e la
battaglia di Flegra; Anteo depone i due poeti nel
cerchio sottostante
I due poeti lasciano Malebolge e discendono nel
cerchio nono, che è pervaso da una luce crepuscolare. All’improvviso Dante sente il suono di un grosso
corno. Chiede a Virgilio di che cosa si tratta. Il poeta risponde che lo saprà quando vedrà con i suoi occhi, perciò deve affrettarsi. E lo avverte per tempo
che quelle che vedrà non sono torri, ma giganti, e
sono conficcati tutti intorno al pozzo. Poco dopo il
poeta nell’aria oscura vede torreggiare con mezza
persona i giganti, che hanno un aspetto orrendo. Il
primo è smisurato e pronuncia parole incomprensibili. Allora Virgilio lo rimprovera e lo invita a sfogarsi con il corno che ha a tracolla. Poi spiega a Dante
che è Nembròd. Volle costruire la torre di Babele,
per sfidare il cielo, e ciò provocò la moltiplicazione
delle lingue. Egli non capisce le parole altrui e, ugualmente, gli altri non capiscono le sue. Poco dopo
i due poeti incontrano un altro gigante, Fialte, più
feroce e smisurato del primo. Ha le braccia legate
da catene. Con gli altri giganti partecipò alla battaglia di Flegra contro Giove e gli altri dei. Fialte si
scuote e provoca un terremoto, che spaventa il poeta. Dante desidera vedere il corpo smisurato di Briareo, ma Virgilio gli dice che il gigante è più lontano
e che è feroce e legato come Fialte. Lì vicino però
si trova Anteo, che parla ed è slegato e li potrà posare sul fondo dell’inferno. Essi raggiungono Anteo e
Virgilio suscita la vanità del gigante, dicendo che
Dante lo può ricordare sulla Terra, dove è destinato
a ritornare. Così ottiene che li prenda e li deponga
nel cerchio sottostante. Virgilio afferra Dante, il gigante li prende e li depone lievemente sul fondo del
lago di Cocìto.
Canto XXXII: cerchio nono, lago di Cocìto; la Caìna e i traditori dei parenti; Camicion de’ Pazzi indica altri dannati; l’Antenòra e i traditori della patria, Bocca degli Abati e Buoso da Duera; Ugolino
della Gherardesca e Ruggieri degli Ubaldini
Dante chiede l’aiuto delle muse, perché è difficile
parlare del cerchio nono. Egli è giunto nella Caìna
dove sono puniti i traditori dei parenti, e cammina 
114
guardando la parete rocciosa. Un dannato lo invita a
guardare dove mette i piedi e a non calpestare coloro che in vita furono suoi infelici fratelli. Il poeta
abbassa gli occhi e vede le teste dei dannati uscire
dalla superficie gelata del lago. Ai suoi piedi due
dannati sono stretti l’un all’altro. Egli chiede chi
sono. Essi cercano di muovere le teste, che però
cozzano una contro l’altra. Un dannato lì vicino dice che sono Alessandro e Napoleone degli Alberti e
provengono dalla valle toscana del Bisenzio. In tutta
la Caìna non c’è un’ombra più degna di loro di essere conficcata in quella ghiacciaia. Il dannato si
presenta: è Camicione de’ Pazzi. Davanti a lui c’è
Sassolo Mascheroni e, se è toscano, sa bene chi egli
fu. Aspetta Carlino de’ Pazzi, che con le sue colpe
farà apparire meno gravi le sue. Dante lascia il dannato e procede verso il centro del lago. Tremando
dal freddo, giunge nell’Antenòra, dove sono puniti i
traditori della patria. Colpisce una testa, che si lamenta, perciò si ferma. Il dannato dice che, se fosse
vivo, si sentirebbe offeso per il calcio ricevuto. Dante gli dice che egli è vivo e che, se cerca la fama,
può nominarlo al ritorno sulla Terra. Il dannato vuole invece non essere ricordato. Per sapere il suo nome, minaccia di strappargli i capelli e glieli strappa,
ma senza risultato. Un dannato lì vicino lo chiama
per nome, Bocca degli Abati, e gli chiede perché si
è messo a latrare come un cane. Bocca allora si
vendica di chi ha fatto il suo nome e dice che è
Buoso da Duera, colpevole di aver incassato denaro
dai francesi. Indica anche altri traditori lì presenti
come Tesauro dei Beccheria, a cui Firenze tagliò la
gola, e Gianni dei Soldanieri, che con Gano di Maganza e Tebaldello degli Zambrasi aprì le porte di
Faenza, mentre la gente dormiva. Dante e Virgilio
sono già lontani da Bocca, quando in una buca vedono la testa di un dannato sopra quella di un altro.
Il primo rodeva la testa del secondo sulla nuca. Allora il poeta chiede perché lo fa. Se piange a causa
dell’altro, potrà riferire la loro storia, una volta che
sarà ritornato nel mondo terreno.
Canto XXXIII: cerchio nono, lago di Cocìto, l’Antenòra; Ugolino della Gherardesca racconta la sua
fine; l’invettiva di Dante contro i pisani; la Tolomea
e i traditori degli ospiti; frate Alberigo dei Manfredi
e Branca Doria; l’invettiva contro i genovesi
Il conte Ugolino della Gherardesca alza il capo dalla testa dell’arcivescovo Ruggieri degli Ubaldini,
che aveva già guastata dietro. Si pulisce la bocca
con i capelli di questi, poi racconta la sua storia. Fidandosi dell’uomo di Chiesa, era stato imprigionato
con i suoi quattro figli nella torre della Muta. Una
notte sognò che l’arcivescovo era a capo della brigata che cacciava il lupo e i lupetti sul monte san
Giuliano. Ebbe un triste presentimento. All’alba
sentì inchiodare la porta della torre. Quel giorno e i
giorni successivi nessuno portò loro del cibo. I suoi
figli piansero, quindi ad uno ad uno morirono. Alla
fine più che il dolore poté il digiuno. Davanti a questa tragedia Dante inveisce contro i pisani: era giusto che si vendicassero del conte Ugolino, che aveva
consegnato alcuni loro castelli ai nemici; ma non
era giusto che facessero subire la stessa sorte ai suoi
figli, i quali per la giovane età erano innocenti. Sùbito dopo un dannato prega il poeta di levargli le
incrostazioni di ghiaccio dagli occhi. Dante promette di farlo, se dice chi è. Il dannato dice di essere
frate Alberigo dei Manfredi e racconta che alla frutta fece uccidere i suoi convitati. Dante si meraviglia
che sia già morto. Il frate allora spiega che l’anima,
non appena tradisce, precipita all’inferno, mentre un
demonio prende il suo posto per il resto della vita.
Lo stesso è successo per l’anima di Branca Doria,
che gli sta dietro. Questi uccise il suocero con
l’aiuto di un parente. Frate Alberigo dice a Dante di
mantenere la promessa. Il poeta si rifiuta, e cortesia
fu l’esser villano con lui. Dante quindi inveisce contro i genovesi, che sono pieni di ogni magagna e che
perciò dovrebbero essere eliminati dal mondo.
Canto XXXIV: cerchio nono, lago di Cocìto, la
Giudecca; Lucifero; la Giudecca e i traditori dei
benefattori; l’incontro con Lucifero; Giuda Iscariota, Bruto e Cassio; Dante e Virgilio si rovesciano
e salgono; il centro della Terra; la caduta di Lucifero dal cielo; l’uscita dall’inferno a riveder le stelle
I due poeti attraversano la distesa gelata di Cocìto,
dove sono immersi i dannati. Ad un certo punto
Virgilio indica Lucifero: è brutto e gigantesco, ha
sei ali da pipistrello, con cui fa gelare la superficie
del lago, e tre teste di colore diverso, che rappresentano quella davanti rossa l’odio, quella biancogiallastra a destra l’impotenza, quella nera a sinistra l’ignoranza. In ogni bocca schiaccia con i denti
un peccatore: in quella centrale ha la pena maggiore
Giuda Iscariota, traditore di Cristo; in quelle laterali
sono puniti Giunio Bruto e Cassio Longino, uccisori
di Giulio Cesare e traditori dell’impero. Ma ormai
devono lasciare l’inferno, perché si è visto tutto.
Virgilio con Dante avvinghiato al collo afferra le
coste villose di Lucifero, quindi scende di vello in
vello lungo il suo corpo. Poi si capovolge e incomincia a salire, finché esce per il foro di una roccia,
sul quale depone Dante. Il poeta è stupito di vedere
Lucifero gambe all’aria. Virgilio spiega che hanno
superato il centro della terra, dove Lucifero si è
conficcato cadendo dal cielo da dove era stato precipitato per la sua ribellione a Dio. Ora si trovano
nell’emisfero australe ed è primo mattino. Poi i due
poeti per un cammino nascosto, scavato da un ruscello, salgono verso l’alto, finché per un pertugio
escono a riveder le stelle.
Canto I
Nel mezzo del cammin di nostra vita
mi ritrovai per una selva oscura
ché la diritta via era smarrita.
1
Ahi quanto a dir qual era è cosa dura
esta selva selvaggia e aspra e forte
che nel pensier rinova la paura!
4
Tant’è amara che poco è più morte;
ma per trattar del ben ch’i’ vi trovai,
dirò de l’altre cose ch’i’ v’ho scorte.
7
Io non so ben ridir com’i’ v’intrai,
tant’era pien di sonno a quel punto
che la verace via abbandonai.
10
Ma poi ch’i’ fui al piè d’un colle giunto,
là dove terminava quella valle
che m’avea di paura il cor compunto,
13
guardai in alto, e vidi le sue spalle
vestite già de’ raggi del pianeta
che mena dritto altrui per ogne calle.
16
Allor fu la paura un poco queta
che nel lago del cor m’era durata
la notte ch’i’ passai con tanta pieta.
19
E come quei che con lena affannata
uscito fuor del pelago a la riva
si volge a l’acqua perigliosa e guata,
22
così l’animo mio, ch’ancor fuggiva,
si volse a retro a rimirar lo passo
che non lasciò già mai persona viva.
25
Poi ch’èi posato un poco il corpo lasso,
ripresi via per la piaggia diserta,
sì che ‘l piè fermo sempre era ‘l più basso.
28
Ed ecco, quasi al cominciar de l’erta,
una lonza leggera e presta molto,
che di pel macolato era coverta;
31
e non mi si partia dinanzi al volto,
anzi ‘mpediva tanto il mio cammino,
ch’i’ fui per ritornar più volte vòlto.
34
Temp’era dal principio del mattino,
e ‘l sol montava ‘n sù con quelle stelle
ch’eran con lui quando l’amor divino
37
mosse di prima quelle cose belle;
sì ch’a bene sperar m’era cagione
di quella fiera a la gaetta pelle
40
l’ora del tempo e la dolce stagione;
ma non sì che paura non mi desse
la vista che m’apparve d’un leone.
43
Questi parea che contra me venisse
con la test’alta e con rabbiosa fame,
sì che parea che l’aere ne tremesse.
46
Ed una lupa, che di tutte brame
sembiava carca ne la sua magrezza,
e molte genti fé già viver grame,
49
questa mi porse tanto di gravezza
con la paura ch’uscia di sua vista,
ch’io perdei la speranza de l’altezza.
52
E qual è quei che volontieri acquista,
e giugne ‘l tempo che perder lo face,
che ‘n tutt’i suoi pensier piange e s’attrista;
55
tal mi fece la bestia sanza pace,
che, venendomi ‘ncontro, a poco a poco
mi ripigneva là dove ‘l sol tace.
58
1. Nel mezzo del cammin di nostra vita (=a 35 anni) mi ritrovai per una selva oscura, perché avevo
smarrito la retta via. 4. Ahi, quanto è arduo e doloroso raccontare com’era selvaggia, intricata e impraticabile questa selva, il cui solo pensiero mi rinnova la paura! 7. Essa (=selva) è tanto amara, che la
morte lo è poco di più. Ma, per parlare del bene che
vi trovai, dirò delle altre cose che vi ho visto. 10. Io
non so ben dire come vi entrai, tanto ero pieno di
sonno a quel punto in cui abbandonai la via del vero. 13. Ma, dopo che fui giunto al piè di un colle,
dove terminava quella valle che mi aveva riempito
il cuore di paura, 16. guardai in alto e vidi la cima
[del colle] illuminata già dai raggi del pianeta (=il
sole sta sorgendo), che conduce il viandante dritto
per ogni strada. 19. Allora si quietò un poco la paura, che nel profondo del cuore mi aveva a lungo
agitato in quella notte che io trascorsi con tanta angoscia. 22. E, come il naufrago, uscito fuori del mare e giunto alla riva, con respiro affannoso si volge
indietro e guarda le onde pericolose, 25. così il mio
animo, che ancora fuggiva, si volse indietro per riguardar la selva, che non lasciò mai (=accompagnò
sempre ogni) persona viva. 28. Dopo che ebbi riposato un po’ il mio corpo affaticato, ripresi a camminare lungo il pendìo deserto [del colle], così che il
piede fermo era sempre il più basso. 31. Ed ecco
che, quasi agli inizi della salita, mi apparve una
lonza leggera e molto veloce, che era coperta di pelo screziato. 34. Essa non si allontanava da me, anzi
impediva a tal punto il mio cammino, che mi volsi
più volte per tornare indietro. 37. Era il primo mattino ed il sole [primaverile] saliva in cielo con le
stelle dell’Ariete, che erano con lui quando l’amore
di Dio 40. fece muovere per la prima volta quelle
cose belle. Così l’ora del giorno e la dolce stagione
mi facevano ben sperare 43. di [aver la meglio] su
quella fiera dalla pelle variegata, ma non tanto che
non m’incutesse paura la vista di un leone che mi
comparve davanti. 46. Esso veniva contro di me
con la testa alta e con una fame rabbiosa, così che
anche l’aria sembrava temerlo. 49. E una lupa, che
nella sua magrezza sembrava piena di ogni desiderio e che fece viver misere (=infelici) molte genti,
52. mi causò sùbito dopo tanto sgomento con la paura che incuteva il suo aspetto, che perdetti la speranza di raggiungere la cima del colle. 55. E come
l’avaro, che accumula volentieri e che, giunto il
tempo in cui perde la ricchezza accumulata, piange
e si rattrista in tutti i suoi pensieri; 58. così mi rese
la bestia senza pace, la quale, venendomi incontro,
a poco a poco mi sospingeva nella selva oscura, dove il sole non penetra.
Divina commedia. Inferno, a cura di P. Genesini 5
Mentre ch’i’ rovinava in basso loco,
dinanzi a li occhi mi si fu offerto
chi per lungo silenzio parea fioco.
61
Quando vidi costui nel gran diserto,
“Miserere di me”, gridai a lui,
“qual che tu sii, od ombra od omo certo!”.
64
Rispuosemi: “Non omo, omo già fui,
e li parenti miei furon lombardi,
mantoani per patria ambedui.
67
Nacqui sub Iulio, ancor che fosse tardi,
e vissi a Roma sotto ‘l buono Augusto
nel tempo de li dèi falsi e bugiardi.
70
Poeta fui, e cantai di quel giusto
figliuol d’Anchise che venne di Troia,
poi che ‘l superbo Ilión fu combusto.
73
Ma tu perché ritorni a tanta noia?
perché non sali il dilettoso monte
ch’è principio e cagion di tutta gioia?”.
76
“Or se’ tu quel Virgilio e quella fonte
che spandi di parlar sì largo fiume?”,
rispuos’io lui con vergognosa fronte.
79
“O de li altri poeti onore e lume
vagliami ‘l lungo studio e ‘l grande amore
che m’ha fatto cercar lo tuo volume.
82
Tu se’ lo mio maestro e ‘l mio autore;
tu se’ solo colui da cu’ io tolsi
lo bello stilo che m’ha fatto onore.
85
Vedi la bestia per cu’ io mi volsi:
aiutami da lei, famoso saggio,
ch’ella mi fa tremar le vene e i polsi”.
88
“A te convien tenere altro viaggio”,
rispuose poi che lagrimar mi vide,
“se vuo’ campar d’esto loco selvaggio:
91
ché questa bestia, per la qual tu gride,
non lascia altrui passar per la sua via,
ma tanto lo ‘mpedisce che l’uccide;
94
e ha natura sì malvagia e ria,
che mai non empie la bramosa voglia,
e dopo ‘l pasto ha più fame che pria.
97
Molti son li animali a cui s’ammoglia,
e più saranno ancora, infin che ‘l veltro
verrà, che la farà morir con doglia.
100
Questi non ciberà terra né peltro,
ma sapienza, amore e virtute,
e sua nazion sarà tra feltro e feltro.
103
Di quella umile Italia fia salute
per cui morì la vergine Cammilla,
Eurialo e Turno e Niso di ferute.
106
Questi la caccerà per ogne villa,
fin che l’avrà rimessa ne lo ‘nferno,
là onde ‘nvidia prima dipartilla.
109
Ond’io per lo tuo me’ penso e discerno
che tu mi segui, e io sarò tua guida,
e trarrotti di qui per loco etterno,
112
ove udirai le disperate strida,
vedrai li antichi spiriti dolenti,
ch’a la seconda morte ciascun grida;
115
e vederai color che son contenti
nel foco, perché speran di venire
quando che sia a le beate genti.
118
61. Mentre ero spinto rovinosamente verso la valle,
davanti agli occhi mi apparve uno, che in quel vasto
silenzio appariva come un’ombra evanescente. 64.
Quando lo vidi in quella grande solitudine, «Abbi
pietà di me» gli gridai, «chiunque tu sia, ombra o
uomo vivo!». 67. Mi rispose: «Non sono un uomo,
ma lo fui un tempo. I miei genitori furono lombardi,
ambedue nativi di Mantova. 70. Nacqui sotto Giulio Cesare, seppur troppo tardi [per conoscerlo], e
vissi a Roma sotto il buon Augusto al tempo degli
dei falsi e bugiardi. 73. Fui poeta e cantai [le imprese] di quel giusto figlio di Anchise (=Enea), che
da Troia venne in Italia, dopo che la superba città
fu incendiata. 76. Ma tu perché ritorni a tanto affanno (=nella selva)? Perché non sali il dilettoso
monte, che è inizio e causa di tanta gioia?». 79.
«Sei tu quel Virgilio e quella fonte che spande un
fiume così abbondante di parole?» gli risposi a fronte bassa per la vergogna. 82. «O decoro e luce degli
altri poeti, concèdimi il tuo aiuto in nome del lungo
studio e del grande amore, che mi hanno fatto cercare le tue opere. 85. Tu sei il mio maestro e il mio
autore. Tu sei il solo da cui appresi lo stile tragico,
che mi ha dato la fama. 88. Vedi la bestia che mi
ha fatto volgere indietro. Aiùtami, o saggio famoso,
perché essa mi fa tremare le vene ed i polsi!» 91.
«A te conviene (=tu dovrai) prendere un’altra strada» rispose dopo che mi vide in lacrime, «se vuoi
uscire da questo luogo selvaggio. 94. Questa bestia,
che ti costringe a chieder aiuto, non lascia passare
alcuno per la sua strada, ma lo ostacola tanto che lo
uccide. 97. Ed ha una natura così malvagia e cattiva, che non soddisfa mai la sua sconfinata ingordigia e che, dopo mangiato, ha più fame di prima.
100. Molti sono gli animali con cui si accoppia e
ancor di più saranno in futuro, finché verrà il Veltro, che la farà morire con dolore. 103. Questi cercherà non terre né denaro, ma sapienza, amore e
virtù, e la sua origine sarà tra feltro e feltro. 106.
Sarà la salvezza di quell’umile Italia, per la quale
morirono uccisi la vergine Camilla, Eurialo, Niso e
Turno. 109. Questi la caccerà da ogni città, finché
l’avrà rimessa nell’inferno, da dove la fece uscire
l’invidia [del serpente verso Adamo ed Eva]. 112.
Perciò per il tuo bene penso e giudico che tu mi
debba seguire: sarò la tua guida. Ti trarrò di qui attraverso il luogo eterno (=l’inferno), 115. dove udrai le grida senza speranza [dei dannati] e vedrai
gli spiriti sofferenti degli antichi, che invocano la
seconda morte (=quella dell’anima, cioè l’annichilimento totale). 118. Vedrai coloro che sono
contenti di stare nel fuoco [del purgatorio], perché
sono sicuri di andare, prima o poi, fra le genti beate. 
Divina commedia. Inferno, a cura di P. Genesini 6
A le quai poi se tu vorrai salire,
anima fia a ciò più di me degna:
con lei ti lascerò nel mio partire;
121
ché quello imperador che là sù regna,
perch’i’ fu’ ribellante a la sua legge,
non vuol che ‘n sua città per me si vegna.
124
In tutte parti impera e quivi regge;
quivi è la sua città e l’alto seggio:
oh felice colui cu’ ivi elegge!”.
127
E io a lui: “Poeta, io ti richeggio
per quello Dio che tu non conoscesti,
acciò ch’io fugga questo male e peggio,
130
che tu mi meni là dov’or dicesti,
sì ch’io veggia la porta di san Pietro
e color cui tu fai cotanto mesti”.
133
Allor si mosse, e io li tenni dietro. 136
121. E, se vorrai salire fra quelle genti [in paradiso], sarai accompagnato da un’anima più degna di
me (= Beatrice). Ti affiderò a lei, prima di lasciarti,
124. perché l’imperatore (=Dio), che regna lassù,
non vuole che io entri nella sua città, poiché fui ribelle (=non conobbi) alla sua legge. 127. Egli impera su tutto l’universo, ma governa da qui: questa è
la sua città e qui sta il suo trono. Oh, felice colui
che ammette lassù!» 130. Io gli dissi: «O poeta, in
nome di quel Dio, che non conoscesti, ti prego di
condurmi dove ora dicesti, 133. affinché possa fuggire questo male (=la lupa) e peggio (=la dannazione eterna). Così potrò vedere la porta di san Pietro
(=il purgatorio) e coloro che tu dici tanto mesti (=i
dannati dell’inferno)». 136. Allora egli si mosse ed
io gli tenni dietro.
I personaggi
Dante (Firenze 1265) è il protagonista del poema: a
35 anni, quindi nel 1300, si smarrisce in una selva
oscura e, per tornare a casa, deve fare un lungo viaggio attraverso i tre regni dell’oltretomba. Il nome
del poeta compare soltanto in Pg XXX, 55. È un
personaggio multiplo: a) è colui che compie il viaggio; b) è colui che racconta il viaggio dopo che l’ha
compiuto; c) è l’autore del poema. Oltre a ciò, ognuno di questi tre personaggi è, di volta in volta,
poeta, politico, credente, intellettuale, letterato, polemista, partigiano dell’imperatore, esiliato politico,
laico, logico, scienziato, teologo, uomo ora partecipe del dramma dei dannati ora ferocemente vendicativo. In particolare Dante è l’individuo che si perde
nella selva oscura, ma nello stesso tempo è il simbolo dell’umanità errante, pellegrina sulla terra, che
cerca con le sue forze, ma inutilmente, la via della
salvezza. Dante scrittore approfitta delle molteplici
possibilità narrative, che gli permette la sua triplice
dimensione (viandante, narratore, scrittore) e le ulteriori specificazioni.
Publio Virgilio Marone (Andes, presso Mantova, 70
a.C.-Brindisi 19 a.C.) appartiene ad una famiglia di
agiati proprietari terrieri. Studia a Cremona e a Milano e si perfeziona a Roma. Vive a Napoli. Compone le Bucoliche e le Georgiche. La sua opera maggiore è l’Eneide, dove canta Roma e l’Impero instaurato da Ottaviano Augusto. Nel Medio Evo è
uno dei pochi poeti classici conosciuti, e viene anche considerato un profeta (in Egloga, IX, avrebbe
preannunciato la venuta di Gesù Cristo, in realtà
stava celebrando la nascita di Ottaviano, il futuro
imperatore) e un mago. Dante lo sceglie come guida
per l’inferno e il purgatorio, e lo fa diventare il simbolo dell’umanità pagana e della ragione umana insoddisfatta, che cerca la salvezza ma che non può
trovarla, perché non ha ricevuto il battesimo, in
quanto vissuta prima della venuta di Gesù Cristo.
La selva oscura è la selva in cui il poeta si perde
(significato letterale), ma è anche il simbolo del
peccato (significato allegorico), che acceca la ragione e la volontà dell’uomo. Il colle indica la difficoltà di raggiungere la salvezza con le proprie forze, se
la grazia divina, simboleggiata dal sole che sorge,
non interviene. Il poema dantesco si deve leggere
tenendo presenti i quattro sensi delle scritture (letterale, allegorico, morale, anagogico), indicati già nel
Convivio come gli strumenti da usare nella lettura
delle opere. In If I il significato allegorico dei personaggi è particolarmente esplicito.
Le tre fiere, la lonza, il leone, la lupa, sono il simbolo dei vizi (la lussuria, la superbia e l’avarizia),
che dominano i comportamenti umani e causano le
lotte politiche e tutti i mali sulla terra. Nel Medio
Evo gli animali avevano una grande importanza ed
esercitavano un grande fascino nell’immaginario
collettivo. La lonza è un animale simile al leopardo.
Il Veltro è un cane da caccia, simbolo di un personaggio che verrà. Sarà capace di ricacciare la lupa
nell’inferno e di riformare moralmente la società,
che nel presente è corrotta. È inutile volerlo identificare con un personaggio storico del tempo: il poeta esprime un’aspirazione di rinnovamento morale e
spirituale, molto diffusa nella società italiana del
sec. XIII (da Francesco d’Assisi alle varie correnti
riformistiche ed eretiche). Il testo permette di precisare soltanto che sarà un personaggio religioso. Oltre a ciò il poeta lo lascia volutamente indeterminato, per provocare curiosità e un maggiore impatto
emotivo sul lettore. Comunque sia, il Veltro non sarà un personaggio mite e pacifico, perché farà morire la lupa con doglia.
Eurialo e Niso (eroi troiani), Camilla e Turno (eroi
latini) sono accomunati, per indicare che la nuova
comunità sorgeva dal superamento della distinzione
tra vincitori e vinti. La fonte di Dante è Virgilio,
Eneide, IX, XI, XII.
Commento
1. Dante ricorre all’espediente narrativo del viaggio, ampiamente sperimentato nella letteratura
dell’antichità, ad esempio nell’Odissea (il viaggio
decennale di Ulisse, che ritorna in patria dopo la
caduta di Troia) e nell’Eneide (il viaggio di Enea
da Troia, conquistata dagli achei e incendiata, fino
alle spiagge del Lazio). Anche il viaggio nell’oltretomba ha dei precedenti: ancora nell’Eneide (il viaggio di Enea negli inferi, per parlare con l’anima
del padre Anchise), in san Paolo (2 Cor 12, 2-4) e
nella letteratura del suo tempo, ad esempio De Ie-
Divina commedia. Inferno, a cura di P. Genesini 7
rusalem e De Babilonia di Giacomino da Verona
(fine sec. XIII) o il Libro delle tre scritture di Bonvesin da la Riva (1250-1313ca.). Nel Medio Evo
hanno una particolare diffusione i poemetti allegorico-didascalici, che trattano di viaggi nell’oltretomba.
2. Il poeta compie il viaggio con una guida, perché
da solo non ce la farebbe. La guida è Virgilio, un
poeta morto da oltre mille anni, che tuttavia lo accompagna soltanto per un certo tratto, nell’inferno e
nel purgatorio, fino al paradiso terrestre che si trova
in cima al purgatorio. Qui la sua funzione e le sue
capacità di guida terminano, e subentra un’altra
guida, Beatrice, che lo conduce per il resto del viaggio. Ma anche questa seconda guida ha dei limiti
e ad un certo momento cede il posto ad una terza
guida, san Bernardo, che lo guida al cospetto dei
beati e che chiede e ottiene l’intervento di Maria
Vergine affinché il poeta abbia la visione di Dio.
2.1. Anche la guida risulta un espediente letterario
già sperimentato nella letteratura classica, che parla
di protagonista (il primo personaggio) e di deuteragonista (il secondo personaggio), i quali nel corso del viaggio o dell’avventura incontrano altri personaggi e affrontano insieme numerose difficoltà,
che con l’ingegno e con la fortuna riescono a superare.
2.3. La sostituzione di una guida con un’altra come
l’aggiunta di sempre nuovi compagni nel corso del
viaggio riesce a svolgere abilmente e, soprattutto,
senza nessuna forzatura due compiti: a) sviluppare il
discorso allegorico (Virgilio è simbolo della ragione,
la ragione come tale può accompagnare il poeta per
l’inferno e il purgatorio, ma non per il paradiso; Beatrice è il simbolo della fede e, come tale, può accompagnare il poeta in paradiso; ecc.); e b) rendere
più vario, interessante e movimentato il viaggio agli
occhi del lettore. Il poeta ha vivissimo il senso del
discorso allegorico e, più in generale, delle quattro
scritture ed ha altrettanto vivo il senso della narrazione sempre spettacolare, sempre rapida e sempre
coinvolgente. Queste due dimensioni del poema ricevono poi una veste retorica adeguata ed efficace,
e si dispiegano costantemente in quel particolare respiro che è la terzina dantesca.
3. Il poeta si smarrisce nella selva oscura a 35 anni,
cioè a metà della vita umana (la cui lunghezza ideale è considerata di 70 anni), quando l’uomo raggiunge la maturità e dovrebbe ormai avere chiaro il
significato dell’esistenza. Il 35° anno coincide con il
1300, quando il papa Bonifacio VIII, il mortale nemico del poeta, indìce il primo giubileo, che fa affluire moltissimi pellegrini a Roma e che fa sentire i
suoi effetti benefici anche sulle anime del purgatorio
incontrate in séguito dal poeta (Pg II ecc.).
4. Le tre fiere fanno parte dell’immaginario e dell’esperienza medioevale, che è affascinata dagli animali, in particolar modo dagli animali feroci. Gli animali colpiscono per la loro forza, per la loro aggressività, per la loro violenza, per il pericolo che costituiscono (l’uomo è debole e si sente debole), per la
loro rarità e per la loro pura selvatichezza. L’uomo
medioevale fantastica di esseri mostruosi, che vivono in paesi lontani: ciclopi con un occhio, oche con
due teste, galline ricoperte di lana, uomini con
quattro occhi, con corna e con zampe caprine, agnelli che nascono dagli alberi, uomini-albero, uomini con il collo lungo o con le membra doppie.
Che questi esseri esistessero realmente non importa
(anzi la domanda è completamente sbagliata), quel
che conta è che esistevano nell’immaginario collettivo.
4.1. Le tre fiere sono ad un tempo animali fisici,
aggressivi e violenti, e animali che appartengono al
mondo dell’immaginario, quel mondo con cui ogni
epoca affronta e interpreta la realtà. I tre animali –
reali e ad un tempo immaginari – svolgono almeno
due funzioni: a) riempiono e monopolizzano il
mondo dei simboli; e b) permettono un linguaggio
sintetico con cui descrivere, interpretare e controllare la realtà. Il secondo punto va chiarito: nel Novecento il Neoempirismo logico cerca di elaborare
un linguaggio che abbia un rapporto biunivoco con
la realtà (ogni parola indica una cosa). Il progetto
fallisce: la realtà non lo permette, perché è troppo
complessa. I pensatori medioevali sono ammaestrati
dalle infinite sfumature del linguaggio messe in luce dalla dialettica (o logica), che vedono costantemente in difficoltà nel descrivere il mondo dell’esperienza. Perciò immaginano un sistema di segni
più complesso: i testi vanno letti secondo i quattro
sensi delle scritture; la realtà va descritta ora direttamente (quando ciò è possibile), ora indirettamente
(e questa è forse la norma). Ad esempio con la metafora, con l’analogia, con un sistema coordinato di
più punti di vista, richiamandosi al contesto o ai
principi primi. Essi avevano una chiara consapevolezza della complessità del mondo e cercavano di
reagire con un sistema teorico ed interpretativo ugualmente complesso.
4.2. In Pg XXXII, 106-160, Dante descrive la storia
della Chiesa ricorrendo al linguaggio profetico dell’Apocalisse di Giovanni l’evangelista. Tale linguaggio adoperava simboli, numeri ed animali per
parlare della storia umana passata e futura. Nel canto gli animali hanno questi significati: l’aquila è
simbolo dell’Impero, la volpe delle eresie, il drago
dell’Anticristo, il carro indica la Chiesa, infine la
puttana discinta e il drudo indicano rispettivamente il papa e l’Impero (o meglio il potere politico),
che ora vanno d’accordo ed ora sono in contrasto. Il
ricorso ai simboli e agli animali avviene in modo
più articolato e consapevole.
5. Virgilio appare a Dante «per lungo silenzio»,
cioè «in quel vasto silenzio», mentre il poeta sta
precipitando nella selva oscura. È una inaspettata
àncora di salvezza. Ma tale àncora risulta sùbito assai aleatoria, perché il poeta latino risulta «fioco»,
si vede male, appare sbiadito «nel gran diserto». Il
poeta si rende sùbito conto della situazione, come
risulta dalla domanda che pone: «Aiutami, chiunque tu sia, o ombra o uomo certo» (v. 66). Ha davanti a sé un’ombra, l’ombra di un morto; e
l’ombra, nella risposta, conferma di essere tale. Ma,
in mancanza di meglio, ci si affida anche ad
un’ombra, all’ombra di un morto per uscire dai 
Divina commedia. Inferno, a cura di P. Genesini 8
guai… Il poeta abilmente recupera tutte le storie
paurose di apparizioni di defunti, diffusissime nel
Medio Evo e incrementate dalle prediche della
Chiesa. L’incontro fra il poeta e la sua futura guida
avviene quindi in un luogo caratterizzato da un
grande silenzio e dall’essere deserto. C’è soltanto
il poeta, che sta cercando invano di lasciare la selva
oscura e l’ombra, l’ombra di un morto che parla. Poco dopo il poeta viene a sapere che si tratta di un
personaggio morto da 1319 anni. E si prospetta sùbito la possibilità di dover fare un lungo viaggio con
quest’ombra! Il canto insiste con forza anche sugli
animali e sulle caratteristiche del paesaggio. Gli animali costituiscono il pericolo; e il poeta è abbandonato a se stesso in quel luogo vasto e silenzioso,
grande e solitario, che si distende tra la selva oscura
e il «dilettoso monte». Il contrasto è semplice ed efficace. Il lettore è catturato dalla storia che sta iniziando a leggere.
5.1. Dante accoglie Virgilio con uno stile curato che
contiene una domanda retorica «Non sei tu forse…?» (v. 79) e una complessa captatio benevolentiae (vv. 80 e 82-87): il poeta riconosce la sua dipendenza dalle opere dello scrittore latino e chiede
aiuto in nome del suo impegno in tale studio. Per
Dante ed il Medio Evo lo stile più alto è quello tragico, seguito dallo stile comico e da quello elegiaco.
La Divina commedia usa tutti e tre questi stili.
5.2. L’esempio più grande di captatio benevolentiae si trova in If XXVI, 112-126: Ulisse s’impegna
a persuadere i marinai della sua nave, che in quanto
sudditi devono seguirlo in ogni caso. Ma l’«l’orazion picciola» del loro capo li trasforma: essi fanno
dei remi ali per il «folle volo» nel mondo disabitato.
6. Il poeta è minacciato da tre animali che sono il
simbolo di tre vizi. È comprensibile che il discorso
fatto poco dopo da Virgilio resti sullo stesso piano
fisico-allegorico: un altro animale affronterà e vincerà la lupa (l’animale più pericoloso ed infestante)
e gli altri due animali. Il Veltro è la prima profezia
del poema. Un’altra, e sicuramente legata a questa,
ne verrà in séguito: Beatrice, la guida che succede a
Virgilio, annuncerà l’avvento di un «cinquecento
dieci e cinque» (Pg XXXIII, 43), che come il Veltro
rinnoverà la vita spirituale e politica. Chi sia il personaggio indicato da questo animale è difficile dire.
Le interpretazioni sono state infinite e si sono tutte
indirizzate alla ricerca di un personaggio storico che
avesse i requisiti richiesti. I personaggi così trovati
sono stati numerosi, ma per un qualche motivo nessuno di essi risultava completamente soddisfacente.
Si potrebbe però anche pensare che la ricerca di tale
personaggio sia una strategia completamente sbagliata, perché la posizione della questione potrebbe
essere completamente sbagliata. I critici moderni si
richiamano acriticamente all’autorità e alla lettura
dei primi commentatori trecenteschi e ne ripetono
gli errori. E fanno di Dante uno storico o un cronista,
che informa pedissequamente il lettore…
6.1. Dal Quattrocento in poi la filologia occidentale
va con accanimento alla ricerca di risposte sbagliate.
Il caso più significativo è la «questione omerica», il
tentativo d’identificare precisamente l’autore o gli
autori dei due poemi, l’Iliade e l’Odissea. È paradossale: il critico e il filologo fa professione di fede
di storicismo (un fatto, un’opera, un avvenimento
va inserito nel suo specifico contesto storico), ma
poi, quando dalla teoria passa ai fatti, si dimentica
di quel che aveva appena detto. Per il mondo acheo
e, in generale, per tutto il mondo antico, non era
importante l’autore (che invece inizia ad essere importante dal sec. XV in poi), era importante l’opera.
E noi dovremmo rispettare la loro cultura, la loro
mentalità, il loro atteggiamento. E, se noi poniamo
domande che questa cultura non riteneva corrette,
dovremmo essere del tutto consapevoli che esse non
sono corrette. Ugualmente le risposte.
6.2. La domanda circa l’identità del Veltro deve
assumere una formulazione ben più complessa. Il
problema del Veltro ha due aspetti fondamentali: a)
chi è il Veltro, cioè che funzione ha questo animale,
che scopo deve raggiungere; e b) qual è la sua funzione sul piano narrativo. I due aspetti si possono
benissimo fondere e rafforzarsi a vicenda.
6.3. La risposta deve essere quindi più morbida ed
anche più complessa e non deve puntare a priori
sulla ricerca di un personaggio. Magari le cose
stanno diversamente... Essa si trova individuando le
funzioni che il poeta attribuisce all’animale (egli
ricaccerà nell’inferno la lupa e tutti gli esseri mostruosi che ha generato), ma tenendo presente il linguaggio profetico – oggi del tutto scomparso – con
cui si esprime. Anche qui, come per la «questione
omerica» il filologo cerca un individuo, quando per
la cultura del tempo ed anche per la cultura filologica rettamente intesa dovrebbe cercare qualcos’altro, qualcosa di molto più complesso. Il Veltro non è né può essere un individuo, perché nessun
individuo ha la statura per ricacciare all’inferno tutti i figli della lupa. Il Veltro è qualcosa di molto diverso che agisce in un mondo del tutto particolare:
il mondo dell’immaginario. Per Dante come per la
cultura medioevale la realtà non è costituita dai fatti fisici ma dal mondo immaginario che mette
l’uomo a contatto con la realtà profonda. Dove noi,
botanici, vediamo un trifoglio, i medioevali vedevano l’impronta o il simbolo della Trinità. È superficiale dire che noi abbiamo ragione ed essi torto.
Ciò che conta è che essi vi vedevano la Trinità ed
agivano come se il trifoglio indicasse la Trinità. Il
Veltro è un simbolo, resta un simbolo, agisce ed ha
lo scopo di agire nel mondo dei simboli. Nessun
personaggio storico è capace di operare il rinnovamento che si è reso necessario, perciò Dante segue
un’altra strada: profetizza l’avvento di un personaggio di forte impatto nel mondo dei simboli. Così
crea attesa. Crea la cultura dell’attesa e della profezia. E coloro che attendono fanno sì che la profezia si autorealizzi. In questa cultura dell’attesa si
possono inserire – e correttamente – anche i personaggi storici in cui i critici hanno identificato il
Veltro. Nel Medio Evo però si praticava anche
un’altra strategia, ben più efficace: la forzatura dei
fatti o dei personaggi o dei simboli in modo che si
adattassero ad uno stereotipo prefissato. Il caso più 
Divina commedia. Inferno, a cura di P. Genesini 9
significativo del poema è forse la storia edificante di
Romeo di Villanova (Pd VI, 127-142), che per dignità si licenzia nel momento di maggior bisogno;
ma tutti i personaggi del poema sono costantemente
plasmati e manipolati. Nella cultura del tempo basta
fare riferimento alla letteratura edificante, che aveva
una storia lunghissima e che si realizzava soprattutto
nelle agiografie dei santi.
6.4. Una profezia deve essere per definizione oscura, altrimenti sarebbe una previsione. Sul piano narrativo l’oscurità della profezia del Veltro ha lo scopo di spingere il lettore a tentarne un’identificazione. Dante ricorre anche in séguito a questa strategia che coinvolge il lettore e che lo costringe a fare
ipotesi. I casi più significativi sono forse l’identificazione di «colui che fece per viltade il gran rifiuto» (If III, 59-60) e se il conte Ugolino della Gherardesca si è cibato o meno delle carni dei suoi figli
morti (If XXXIII, 75). Il poeta ricorre alla strategia
del coinvolgimento anche in altri modi: presenta una
problematica che coinvolge il lettore, costringe poi
il lettore ad identificarsi in un personaggio, pone il
personaggio davanti a un dilemma, in genere due alternative ugualmente valide ma che si escludono a
vicenda. E lo costringe a scegliere. I casi più significativi sono la scelta tra politica e famiglia (Farinata
degli Uberti e Cavalcante de’ Cavalcanti, If X); tra
famiglia ed esplorazione dell’ignoto (Ulisse, If
XXVI).
6.5. Basterebbe dare un’occhiata alla storia del
Duecento per capire quanto erano forti e diffuse le
attese millenaristiche: dall’«anno dell’alleluja»
(1233) alla diffusione in tutt’Italia dei disciplinati
(1260), dalle varie profezie che, una volta non realizzatesi, provocavano la dispersione di coloro che
erano in attesa, alle sette ereticali. Dante recupera la
cultura del lettore, ma comprensibilmente usa ad un
livello teorico ed artistico più elevato e complesso
l’immaginario profetico.
6.6. Dante propone anche in séguito una questione
simile a questa del Veltro, anzi le due profezie sono
tra loro collegate: chi è il Cinquecento dieci e cinque, cioè il DVX, il DUX, il duce, come normalmente viene interpretato, e quali funzioni deve svolgere (Pg XXXIII, 42). La risposta potrebbe essere
analoga. Il poeta però imbroglia il lettore, perché
costringe a chiarire chi è il Veltro e chi è il DUX (e
quali compiti e funzioni svolgono), e come si rapportano tra loro. Ciò non è tutto: come si rapporta con
queste due figure la missione che il poeta deve svolgere e che è indicata espressamente in Pd XVII,
100-142. Questa strategia, che si propone di coinvolgere o meglio d’incuriosire il lettore, è applicata
a piene mani per tutta l’opera: chi è «colui che fece
per viltà il gran rifiuto» (If III), chi è l’anonimo fiorentino (If XIII), se il conte Ugolino della Gherardesca si è effettivamente cibato delle carni dei figli (If
XXXIII), chi è Matelda (Pg XXVIII) ecc. Insomma
il poeta costringe il lettore a fare una lettura attiva
del poema. Se il lettore lo dimentica o sgarra, subisce il tagliente giudizio dello scrittore.
7. La profezia del Veltro si riallaccia al libro delle
profezie per eccellenza: l’Apocalisse. Nel corso dell’opera il poeta saccheggia a piene mani il testo di
Giovanni e lo riserva ai momenti più intensi e
drammatici del viaggio, quando parla della Chiesa
e dell’Impero e delle tristissime condizioni in cui si
trovano. La profezia del Veltro è esposta in modo
efficace, ma ben altre prove egli darà in séguito.
Ciò avviene soltanto 5 o 6 anni dopo, quando incontra Beatrice che si lamenta per l’infelice situazione in cui si trova la Chiesa (Pg XXXII, 106-
160). Il Veltro si riallaccia a tutta la cultura profetica e millenaristica, che si era diffusa nel Medio
Evo e che riesce a modificare efficacemente la società. Ma la persuasione che la cultura sia capace di
manipolare coscienze, desideri e volontà, si trova
espressa poco dopo nel dialogo del poeta con Francesca da Polenta (If V, 127-138).
8. La profezia del Veltro, il bestiario e il mondo
dell’immaginario medioevale permettono di mettere a fuoco un problema che riguarda la corretta interpretazione della Divina commedia: qual è il valore dei primi commenti all’opera dantesca. I critici di oggi vi danno una grande importanza, convinti
che i primi commentatori avessero la giusta cultura
e la giusta prospettiva per un corretto approccio.
L’ipotesi è in parte vera, in parte falsa. È vera
quando i primi lettori parlano di aspetti marginali
del testo (chi è un personaggio, qual è il corretto significato di una parola, dove si trova una via o un
luogo, qual è la fonte di un passo ecc.). È falsa
quando essi affrontano questioni più difficili, che
pensano di risolvere individuando le fonti o il personaggio absconditus. Insomma quasi sempre. I due
aspetti non sono mai stati distinti.
8.1. Il fatto è che il testo dantesco è estremamente
complesso e che trovare la fonte di una citazione è
molto più facile e gratificante, perché all’interessato dà l’impressione di avere capacità, cultura
ed erudizione. E gli fa credere di avere esaurito tutte le possibilità di lettura del testo. Una pura illusione. In realtà questo approccio fallisce costantemente quando il poeta si avventura in territori sconosciuti. Eppure egli stesso mette in guardia il lettore: «O voi, che in una barca piccoletta, desiderosi
di ascoltare, avete seguìto il mio legno, che con un
canto [più dispiegato] varca [nuove acque], tornate
a riveder le vostre spiagge, perché forse, perdendo
me, rimarreste smarriti. L’acqua (=la materia), che
io affronto, non fu mai percorsa: Minerva spira
(=gonfia le mie vele), Apollo mi conduce e nove
muse mi mostrano le Orse (=l’Orsa Maggiore e
l’Orsa Minore)» (Pd II, 1-9). Ma, quando non si
vuole ascoltare il testo e si vogliono lasciar liberi i
propri pregiudizi, i risultati non possono essere che
insipidi e stravolgenti.
8.2. Dopo che ci si è avvicinati in modo metodologicamente corretto al testo, è possibile formulare
correttamente le domande e cercare le risposte. Ci
si può aspettare di trovarsi davanti a diverse possibilità, come nel caso di una espressione matematica: la risposta è determinata, indeterminata, impossibile. Oltre a ciò si devono considerare altri due
aspetti: a) se il poeta aveva in mente una qualche
risposta determinata o se aveva in mente una rispo-
Divina commedia. Inferno, a cura di P. Genesini 10
sta indistinta; e b) se la risposta è coinvolta o meno
nella strategia narrativa, cioè negli effetti speciali e
spettacolari che egli vuole ottenere sulla mente,
sull’animo, sulla sensibilità del lettore. Insomma si
potrebbe concludere con presuntuosa sicurezza che
l’approccio positivistico al testo è normalmente
condannato all’insuccesso...
8.3. La tecnica dell’indistinto compare in pittura
con Rembrandt Harmensz. Van Rijn (1606-1669),
l’ultimo Tiziano Vecellio (1488/90-1576), gli impressionisti francesi (fine Ottocento) e gli espressionisti tedeschi (prima metà del Novecento). Ed ha
sempre disturbato e suscitato le condanne dei pensatori accademici e dei dilettanti della pittura, come
in genere sono i lettori critici di Dante.
8.4. Insomma dovrebbe essere chiaro – e non lo è
mai stato – che ci si deve preoccupare delle intenzioni di Dante, non di quello che sono riusciti a fare
e a dire i primi o i secondi o i terzi commentatori; e
che ci si deve alzare all’altezza della sterminata cultura di Dante e non abbassarne il poema alla propria
limitata esperienza umana e letteraria. E, poiché
quest’ultima possibilità è pura illusione, anche facendo lavoro di gruppo o ricorrendo all’inaudita potenza dei motori di ricerca dei computer, resta soltanto un atteggiamento di umiltà nei confronti
dell’opera, non per la modesta della nostra intelligenza, ma per l’illimitata grandezza del poeta.
8.5. Un fatto fra i tanti citabili ci deve far riflettere:
dopo 600 anni due critici riescono a individuare due
acrostici che era sfuggiti a tutti gli altri lettori per
sei secoli... Gli acrostici non sono neanche tanto nascosti o di problematica accettazione: a) Medin lesse l’acrostico VOM, cioè UOMO, in Pg XII, 25-64
(1898); b) Flamini e, indipendentemente da lui,
Santoro lessero LVE, cioè la malattia venerea che
porta questo nome, in Pd XIX, 115-141 (rispettivamente 1903 e 1904). D’altra parte dovrebbe essere
banale adoperare acrostici per chi attribuisce normalmente quattro sensi alle scritture.
9. Il poeta mette insieme vincitori e vinti, troiani e
latini, perché dagli uni come dagli altri sarebbe nata
Roma. Anche in séguito metterà insieme parti avverse, cioè guelfi e ghibellini (Pg VI, 106-117). Soltanto il superamento della propria parte e la fusione
delle fazioni avrebbe permesso di risolvere i conflitti
sociali e di unificare in un corpo unito la società. Ieri come oggi.
10. Sul piano narrativo il canto non ha un momento
di tregua: il poeta si perde in una selva oscura, pensa
di essere capace di tirarsi fuori da solo dai guai. Invece le cose si complicano. Arriva prima una lonza,
poi un leone, infine una lupa, che gli sbarrano la
strada e lo ricacciano nella selva oscura. Si dispera.
Gli appare l’ombra di un morto. È Virgilio, un poeta
di 13 secoli prima. Egli non ha alternative e gli
chiede aiuto (non è una decisione veramente saggia,
ma quando la necessità preme…; poi però, nel canto
successivo, si rende conto della decisione precipitosa e si pente…). Quante volte il lettore nella sua vita
si è comportato allo stesso modo! Virgilio si presenta
e si mette sùbito a fare il profeta: la lupa non ha mai
lasciato passare anima viva e renderà infelici molte
genti, finché non arriverà il Veltro ad ucciderla.
Non può passare di lì. Deve percorrere una strada
molto più lunga, per tornare a casa. Così Dante accetta d’iniziare un viaggio che si annuncia difficile
e pauroso.
10.1. Gli altri canti sono costruiti allo stesso modo.
Il lettore non ha mai un momento di tregua e mai un
momento di noia. I canti però sono sempre pressanti
e mai noiosi, ma in modo sempre diverso. Cambiano personaggi, argomenti trattati, linguaggio, comportamento di Dante o di Virgilio, ora sono accesi
ora sono tranquilli; ora nel loro interno hanno parti
accese e parti tranquille; ora hanno una conclusione
ora terminano in modo secco ecc. Se fossero tutti
movimentati e interessanti allo stesso modo, diventerebbero noiosi a livello di meta-canto. Il poeta evita costantemente questo rischio. Per indicare questa situazione di estrema diversità e di estrema varietà, servirebbe una terminologia adatta, ad esempio una preposizione come iper o ultra da anteporre
ai termini: iper-vario, iper-coinvolgente.
10.2. Anche le parole, i versi e le terzine sono
coinvolte in questo processo estremo di coinvolgimento e di attrazione del lettore. Sono sovra-densi:
contengono più riferiemnti e più stratificazioni, e
nello stesso tempo coinvolgono la mente e la
memoria del lettore. Il protagonista è molteplice.
Anche i deuteragonisti lo sono. La vita è presentata
come viaggio (e il lettore ha esperienza di viaggi,
perciò la sua memoria è attivata), la vita del protagonista richiama la vita umana, si presenta sùbito
una situazione di pericolo ecc. Il processo di identificazione tra lettore e protagonista inizia fin dal
primo verso: Nel mezzo del cammin di nostra vita…
10. Vale la pena di notare anche due figure retoriche particolari: a) le similitudini del naufrago (vv.
22-24) e dell’avaro (vv. 55-57); e la sinestesia «là
dove ’l sol tace», che unisce vista e udito (v. 60).
Un’altra sinestesia si trova in If V, 28: «come
d’ogne luce muto». Il linguaggio retorico non è mai
fine a se stesso, è usato per valorizzare e accentuare
le situazioni a cui si riferisce. Il lettore non deve
leggere il testo e dire razionalmente: «Questa è una
sinestesia o una similitudine o una metafora». Deve
identificarsi nella situazione del poeta e pensare di
essere un naufrago o un avaro o quel che la figura
retorica indica. Se non lo fa, pone un diaframma tra
se stesso e il testo.
La struttura del canto è semplice: 1) il poeta si
perde in una selva oscura (simbolo del peccato); 2)
cerca di raggiungere la cima del dilettoso monte;
ma 3) è impedito da tre fiere (una lonza, un leone e
una lupa), che lo ricacciano nella selva; 4) gli appare il poeta latino Virgilio, che gli preannunzia
l’avvento del Veltro, che caccerà la lupa
nell’inferno, e che 5) gli indica un’altra strada, attraverso i tre regni dell’oltretomba, per uscire dalla
selva; 6) il poeta accetta di seguirlo e i due si mettono in cammino.
Divina commedia. Inferno, a cura di P. Genesini 11
Canto II
Lo giorno se n’andava, e l’aere bruno
toglieva li animai che sono in terra
da le fatiche loro; e io sol uno
1
m’apparecchiava a sostener la guerra
sì del cammino e sì de la pietate,
che ritrarrà la mente che non erra.
4
O muse, o alto ingegno, or m’aiutate;
o mente che scrivesti ciò ch’io vidi,
qui si parrà la tua nobilitate.
7
Io cominciai: “Poeta che mi guidi,
guarda la mia virtù s’ell’è possente,
prima ch’a l’alto passo tu mi fidi.
10
Tu dici che di Silvio il parente,
corruttibile ancora, ad immortale
secolo andò, e fu sensibilmente.
13
Però, se l’avversario d’ogne male
cortese i fu, pensando l’alto effetto
ch’uscir dovea di lui e ‘l chi e ‘l quale,
16
non pare indegno ad omo d’intelletto;
ch’e’ fu de l’alma Roma e di suo impero
ne l’empireo ciel per padre eletto:
19
la quale e ‘l quale, a voler dir lo vero,
fu stabilita per lo loco santo
u’ siede il successor del maggior Piero.
22
Per quest’andata onde li dai tu vanto,
intese cose che furon cagione
di sua vittoria e del papale ammanto.
25
Andovvi poi lo Vas d’elezione,
per recarne conforto a quella fede
ch’è principio a la via di salvazione.
28
Ma io perché venirvi? o chi ‘l
concede?
Io non Enea, io non Paulo sono:
me degno a ciò né io né altri ‘l crede.
31
Per che, se del venire io m’abbandono,
temo che la venuta non sia folle.
Se’ savio; intendi me’ ch’i’ non ragiono”.
34
E qual è quei che disvuol ciò che volle
e per novi pensier cangia proposta,
sì che dal cominciar tutto si tolle,
37
tal mi fec’io ‘n quella oscura costa,
perché, pensando, consumai la ‘mpresa
che fu nel cominciar cotanto tosta.
40
“S’i’ ho ben la parola tua intesa”,
rispuose del magnanimo quell’ombra;
“l’anima tua è da viltade offesa;
43
la qual molte fiate l’omo ingombra
sì che d’onrata impresa lo rivolve,
come falso veder bestia quand’ombra.
46
Da questa tema acciò che tu ti solve,
dirotti perch’io venni e quel ch’io ‘ntesi
nel primo punto che di te mi dolve.
49
Io era tra color che son sospesi,
e donna mi chiamò beata e bella,
tal che di comandare io la richiesi.
52
Lucevan li occhi suoi più che la stella;
e cominciommi a dir soave e piana,
con angelica voce, in sua favella:
55
“O anima cortese mantoana,
di cui la fama ancor nel mondo dura,
e durerà quanto ‘l mondo lontana,
58
1. Il giorno se n’andava e l’aria bruna toglieva dalle
loro fatiche gli esseri viventi che sono sulla terra.
Soltanto io 4. mi preparavo a sostener la guerra sia
del cammino sia delle visioni angosciose, che riferirà la mente che non erra. 7. O muse, o alto ingegno,
ora aiutàtemi. O memoria che scrivesti ciò che vidi,
qui apparirà il tuo valore. 10. Io cominciai: «O poeta che mi guidi, guarda se le mie capacità sono sufficienti, prima che tu mi faccia iniziare quest’arduo
viaggio. 13. Tu dici che il padre di Silvio (=Enea)
[mentre era] ancora in vita andò nei regni eterni e
vi andò con tutti i sensi (=con il corpo). 16. Perciò,
se l’avversario di ogni male (= Dio) fu cortese con
lui, qualora si pensi alle straordinarie conseguenze
che dovevano procedere da lui, chi [egli era] e le
qualità [che aveva], non appare indegno (=risulta
comprensibile) per un uomo capace di pensare. 19.
Egli fu scelto nell’empìreo come padre di Roma e
dell’impero. 22. A loro volta Roma e l’impero furono costituiti per diventar il luogo santo ove siede
il successore del maggior Pietro (=la sede papale).
25. In questa discesa, per la quale tu lo celebri, ascoltò cose che gli permisero di vincere e che portarono alla sede papale. 28. Vi andò poi il Vaso
d’elezione (=san Paolo), per portare [dall’oltretomba] un sostegno a quella fede, con cui inizia la
via della salvezza. 31. Ma io perché debbo venirvi?
E chi lo permette? Io non sono Enea, non sono Paolo: né io né altri mi ritiene degno di quest’impresa.
34. Perciò io, se decido [sconsideratamente] di venire, temo di commettere una follia. Tu sei saggio e
capisci meglio di quanto io dico». 37. E come colui
che non vuole più ciò che prima voleva e per nuovi
pensieri cambia proposito, tanto che non incomincia
più; 40. così mi feci io su quella pendice ormai oscura, perché, riflettendo sulle difficoltà, già ponevo termine a quel viaggio, che ero stato così precipitoso ad intraprendere. 43. «Se ho ben capito le
tue parole» rispose l’ombra di quel grande, «la tua
anima è offesa da viltà, 46. la quale molte volte
impedisce l’uomo, così che lo distoglie da un’impresa onorata, come una cosa falsamente vista [fa
volgere indietro] una bestia, quando piglia spavento. 49. Per liberarti da questo timore, ti dirò perché
venni e che cosa ascoltai nel primo momento che
provai dolore per te. 52. Io ero fra coloro che sono
sospesi fra la salvezza e la dannazione (=nel limbo)
e mi chiamò una donna tanto beata e bella, che io la
pregai di comandarmi. 55. I suoi occhi brillavano
più delle stelle e cominciò a parlare soave e piana,
con voce angelica, nella sua lingua: 58. “O nobile
anima mantovana, la cui fama dura ancora nel
mondo e durerà a lungo quanto durerà il mondo,
Divina commedia. Inferno, a cura di P. Genesini 12
l’amico mio, e non de la ventura,
ne la diserta piaggia è impedito
sì nel cammin, che volt’è per paura;
61
e temo che non sia già sì smarrito,
ch’io mi sia tardi al soccorso levata,
per quel ch’i’ ho di lui nel cielo udito.
64
Or movi, e con la tua parola ornata
e con ciò c’ha mestieri al suo campare
l’aiuta, sì ch’i’ ne sia consolata.
67
I’ son Beatrice che ti faccio andare;
vegno del loco ove tornar disio;
amor mi mosse, che mi fa parlare.
70
Quando sarò dinanzi al segnor mio,
di te mi loderò sovente a lui”.
Tacette allora, e poi comincia’ io:
73
“O donna di virtù, sola per cui
l’umana spezie eccede ogne contento
di quel ciel c’ha minor li cerchi sui,
76
tanto m’aggrada il tuo comandamento,
che l’ubidir, se già fosse, m’è tardi;
più non t’è uo’ ch’aprirmi il tuo talento.
79
Ma dimmi la cagion che non ti guardi
de lo scender qua giuso in questo centro
de l’ampio loco ove tornar tu ardi”.
82
“Da che tu vuo’ saver cotanto a dentro,
dirotti brievemente”, mi rispuose,
“perch’io non temo di venir qua entro.
85
Temer si dee di sole quelle cose
c’hanno potenza di fare altrui male;
de l’altre no, ché non son paurose.
88
I’ son fatta da Dio, sua mercé, tale,
che la vostra miseria non mi tange,
né fiamma d’esto incendio non m’assale.
91
Donna è gentil nel ciel che si
compiange
di questo ‘mpedimento ov’io ti mando,
sì che duro giudicio là sù frange.
94
Questa chiese Lucia in suo dimando
e disse: – Or ha bisogno il tuo fedele
di te, e io a te lo raccomando –.
97
Lucia, nimica di ciascun crudele,
si mosse, e venne al loco dov’i’ era,
che mi sedea con l’antica Rachele.
100
Disse: – Beatrice, loda di Dio vera,
ché non soccorri quei che t’amò tanto,
ch’uscì per te de la volgare schiera?
103
non odi tu la pieta del suo pianto?
non vedi tu la morte che ‘l combatte
su la fiumana ove ‘l mar non ha vanto? –
106
Al mondo non fur mai persone ratte
a far lor pro o a fuggir lor danno,
com’io, dopo cotai parole fatte,
109
venni qua giù del mio beato scanno,
fidandomi del tuo parlare onesto,
ch’onora te e quei ch’udito l’hanno”.
112
Poscia che m’ebbe ragionato questo,
li occhi lucenti lagrimando volse;
per che mi fece del venir più presto;
115
e venni a te così com’ella volse;
d’inanzi a quella fiera ti levai
che del bel monte il corto andar ti tolse.
118
61. l’amico mio, e non della fortuna (=l’amico sincero e non di un momento), sul pendìo deserto [di
un colle] è così impedito nel cammino, che per la
paura si è voltato indietro. 64. E temo che si sia già
così perso d’animo, che io mi sia mossa troppo tardi
a soccorrerlo, per quel che io ho udito di lui in cielo. 67. Ora va’ e aiùtalo con le tue parole suadenti e
con ciò che serve alla sua salvezza, così che io ne
sia consolata. 70. Io, che ti faccio andare, sono Beatrice e vengo dal luogo in cui desidero tornare.
L’amore, che ora mi fa parlare, mi mosse fino a te.
73. Quando sarò davanti al mio Signore (=Dio), ti
loderò spesso [per quel che farai]». Poi tacque. Io
così le risposi: 76. “O donna piena di quella virtù
(=la fede e la teologia), che permette all’uomo di
superare ogni essere contenuto in quel cielo che
compie i giri più piccoli (=il cielo della Luna), 79.
il tuo comando mi è tanto gradito, che l’ubbidirti,
se già fosse attuato, sarebbe lento. Non devi far altro che esprimermi i tuoi desideri. 82. Ma dimmi
perché non temi di scendere quaggiù (=nel limbo),
in questo centro (=l’inferno) dell’ampio luogo
(=l’empìreo), in cui desideri intensamente tornare”.
85. “Poiché tu vuoi sapere le cose tanto a fondo”
mi rispose, “ti dirò brevemente perché non temo di
venire qui dentro. 88. Si devono temere solamente
quelle cose che sono capaci di farci del male, non
le altre, che perciò non fanno paura. 91. Dio per la
sua grazia mi ha fatto tale, che la vostra infelicità
non mi commuove, né il fuoco di questo incendio
mi reca danno. 94. In cielo una donna gentile (=la
Vergine Maria) ha compassione di questo impedimento (=la lupa) dove (=a togliere il quale) io ti
mando, così lassù ella spezza il severo giudizio divino. 97. Questa si rivolse a Lucia e disse: – Il tuo
devoto ha ora bisogno di te. Io te lo raccomando –.
100. Lucia, nemica di ogni crudeltà, si mosse e
venne al luogo in cui sedevo con l’antica Rachele.
103. Disse: – O Beatrice, vera lode di Dio, perché
non soccorri colui che ti amò tanto e che, per aver
amato te, uscì fuori della schiera del volgo? 106.
Non odi l’angoscia delle sue lacrime? Non vedi la
lotta mortale che combatte nella selva oscura, più
pericolosa del mare? –. 109. Al mondo non ci furono mai persone così veloci a cercare il proprio utile
o a schivare il proprio danno, come [fui veloce] io
dopo che mi furono dette tali parole. 112. Venni
quaggiù (=nel limbo) dal mio beato seggio, confidando nella tua parola sapiente, che onora te e chi
l’ascolta.” 115. Dopo che mi ebbe dette queste parole, volse gli occhi lucenti pieni di lacrime, perciò
mi feci più rapido nel venire. 118. Venni da te, come ella volle, e ti sottrassi al pericolo di quella fiera, che t’impedì il cammino più breve verso il bel
monte. 
Divina commedia. Inferno, a cura di P. Genesini 13
Dunque: che è? perché, perché restai?
perché tanta viltà nel core allette?
perché ardire e franchezza non hai?
121
poscia che tai tre donne benedette
curan di te ne la corte del cielo,
e ‘l mio parlar tanto ben ti promette?”.
124
Quali fioretti dal notturno gelo
chinati e chiusi, poi che ‘l sol li
‘mbianca
si drizzan tutti aperti in loro stelo,
127
tal mi fec’io di mia virtude stanca,
e tanto buono ardire al cor mi corse,
ch’i’ cominciai come persona franca:
130
“Oh pietosa colei che mi soccorse!
e te cortese ch’ubidisti tosto
a le vere parole che ti porse!
133
Tu m’hai con disiderio il cor disposto
sì al venir con le parole tue,
ch’i’ son tornato nel primo proposto.
136
Or va, ch’un sol volere è d’ambedue:
tu duca, tu segnore, e tu maestro”.
Così li dissi; e poi che mosso fue,
139
intrai per lo cammino alto e silvestro. 142
121. Dunque, che c’è? Perché, perché ti fermi? PerPerché accogli nel tuo cuore tanta viltà? Perché non
hai coraggio né sicurezza 124. dopo che tre donne
benedette si curan di te nella corte celeste e dopo
che le mie parole ti promettono un bene così grande?» 127. Come i fiorellini [di campo], chinàti e
richiusi per il gelo notturno, dopo che il sole li illumina, si alzano tutti aperti sul loro stelo, 130. tale
mi feci io con il mio ardore stanco; e tanto il buon
ardire mi corse per il cuore, che cominciai come
una persona sicura: 133. «O pietosa colei che mi
soccorse e cortese tu che ubbidisti sùbito alle parole
veritiere che ti disse! 136. Tu con le tue parole mi
hai fatto provare un tale desiderio di venire, che son
tornato nel primo proposito. 139. Ora va’, perché
una volontà sola è in entrambi: tu sei la mia guida,
tu il signore, tu il maestro». Così gli dissi. E, dopo
che si mosse, 142. m’inoltrai per il cammino aspro
e selvaggio.
I personaggi
La Vergine Maria è la Madre di Gesù Cristo.
Dall’empìreo, il cielo fiammeggiante o luminoso
sede di Dio e dei beati, vede il poeta in pericolo e
con sollecitudine pensa ad aiutarlo. Ad essa il fedele
si rivolge di preferenza, affinché interceda per lui
presso il Figlio, ed il Figlio – è opinione comune –
non può dire di no alla Madre. Il suo culto sorge e si
sviluppa nel Medio Evo. Nel corso del poema Dante
ripropone più volte l’idea della Vergine Maria come
di colei che intercede per gli uomini presso Dio e
rende più facile l’ottenimento della grazia richiesta.
In Pd XXXIII, 40-45, essa intercede per lo stesso
poeta, che desidera vedere Dio.
Lucia (sec. IV d.C.) è una santa di Siracusa, martirizzata ed accecata a causa della sua conversione al
cristianesimo. Diventa la protettrice di coloro che
hanno problemi alla vista e che perciò si rivolgono
a lei. Nel Medio Evo i santi diventano protettori
specializzati delle varie malattie di cui erano afflitti
i loro devoti. Il personaggio ricompare in Pg IX, 52-
63 e Pd XXXII, 137-138.
Rachele, un personaggio della Bibbia, è moglie di
Giacobbe (Gn 29, 16 sgg.). Nel Medio Evo rappresenta la vita contemplativa in contrapposizione alla
vita attiva. Beatrice è vicina a Rachele perché la
teologia è simile alla contemplazione.
Beatrice di Folco Portinari (1266-1290), che nel
1267 sposa Simone de’ Bardi, è la donna a cui Dante dedica la Vita nova (1292-93), una specie di diario in cui il poeta parla del suo rinnovamento spirituale provocato dall’amore verso di lei. Dopo la
morte della donna Dante ha una crisi spirituale, da
cui l’amico Guido Cavalcanti cerca di farlo uscire e
di cui ella lo rimprovera quando egli la incontra nel
paradiso terrestre (Pg XXX, 55-57). Nel poema diventa il simbolo della fede e della teologia, perciò
essa, non più Virgilio, sarà destinata a guidare il poeta nel viaggio attraverso il paradiso.
Enea, figlio di Anchise e della dea Venere, è il protagonista dell’Eneide, l’opera più importante scritta
da P. Virgilio Marone (70-19 a.C.), per celebrare
Roma e l’Impero di Augusto. Con i suoi compagni
di fuga lascia la città di Troia in fiamme e va alla
ricerca di una nuova patria. Giunge a Cartagine,
dove la regina s’innamora di lui; poi in Campania,
dove discende negli inferi, per incontrare l’ombra
del padre Anchise; infine sbarca nel Lazio, la nuova
patria che gli dei hanno stabilito per lui. Qui però
deve scontrarsi con le popolazioni locali, che sconfigge. Il matrimonio con Lavinia, figlia di Latino,
re del Lazio (ma di antica ascendenza troiana), sancisce la fusione tra vincitori e vinti. Dalla sua discendenza sarebbero usciti Romolo e Remo, i fondatori di Roma (753 a.C.), e poi la gens Iulia, la
famiglia romana che avrebbe dato C. Giulio Cesare,
il fondatore dell’Impero. Con quest’opera Virgilio
si propone di celebrare Ottaviano Augusto, che riesce a dare un lungo periodo di pace all’Impero.
Silvio è figlio di Enea e di Lavinia.
Paolo (Tarso 5/15 d.C.-Roma 64/67), ex persecutore della nuova religione, è uno dei primi romani che
si convertono al cristianesimo. Ha un’accurata formazione rabbinica e farisaica e diventa il maggiore
organizzatore delle prime comunità cristiane, a cui
invia numerose lettere. In una di queste dice che
Dio lo ha sollevato sino al terzo cielo, non sa dire
se soltanto in anima o anche con il corpo (2 Cor 12,
2-4). Dante lo chiama Vaso d’elezione, cioè vaso
prescelto da Dio, in quanto ripieno dei doni dello
Spirito Santo. In Pd XXI, 127-128, lo chiama ancora «il gran vasello dello Spirito Santo».
Commento
1. Dante ricorre ad un nuovo espediente letterario,
il dubbio e l’incertezza, a cui seguono il rimprovero e l’incoraggiamento della guida, e quindi il ritorno alla primitiva decisione. Grazie a questo e-
Divina commedia. Inferno, a cura di P. Genesini 14
spediente egli può: a) confrontarsi con gli altri personaggi che prima di lui hanno compiuto il viaggio
nell’oltretomba (Enea e san Paolo); e b) chiarire il
significato del suo viaggio (Enea ha reso possibile la
nascita dell’Impero; san Paolo ha portato dall’oltretomba le prove per la fede; Dante indica profeticamente all’umanità errante la via della salvezza).
In questo modo dà un’idea concreta dell’importanza
del viaggio. Da parte sua il lettore è coinvolto e dà
il suo contributo, perché sa che dopo il peccato originale l’uomo non può salvarsi da solo e che deve
contare sulle due istituzioni – la Chiesa e l’Impero –
che Dio ha suscitato per portarlo alla felicità terrena
ed ultraterrena. Il poeta è sempre attento ai problemi
del linguaggio (i sensi delle scritture, le tecniche
della retorica, le tecniche della narrativa), ma anche
alla specifica cultura dei suoi lettori. E a quella cultura egli si propone di parlare e riesce effettivamente
a parlare.
1.1. Il senso del viaggio però non è indicato subito.
Anzi la risposta di Virgilio è fuorviante: in cielo tre
donne proteggono il poeta, perciò egli non deve avere paura di intraprendere il viaggio. Il lettore attento
si accorge che Virgilio non risponde. Forse non sa o
forse non vuol dire la risposta. Forse non si era
nemmeno posto la domanda, affascinato dalla bellezza di Beatrice. Con questa mancata risposta Dante scrittore prepara un altro filo del poema e un’altra
trappola per il lettore: nel corso del viaggio al poeta
verranno fatte delle profezie, che saranno spigate da
Beatrice, la quale spiegherà anche il senso del viaggio. Ma poi le cose andranno diversamente nell’incontro con Beatrice (Pg XXX) e anche nella spiegazione delle profezie (Pd XVII).
2. Il dubbio, l’incertezza sono anche ostacoli – in
questo caso ostacoli interni al personaggio –, che
rendono difficile il viaggio e perciò meritevole lo
sforzo del protagonista. La paura d’iniziare il viaggio è psicologicamente motivata: il protagonista evita le tre fiere, ma si mette in un’impresa lunga e pericolosa. E si accorge dei pericoli che lo aspettano
non sul momento, ma sùbito dopo, quando riflette
freddamente e non è più sotto l’effetto dello spavento provocato dalle tre fiere. Così Virgilio può rimproverarlo di viltà, può rassicurarlo parlandogli delle tre donne che in cielo lo proteggono, e infine può
farlo ritornare nell’antico proposito. La paura però
permette allo scrittore di avere un momento di pausa
per mostrare al lettore le difficoltà dell’impresa che
il protagonista sta iniziando. Nel corso del viaggio
poi ci saranno altri ostacoli – ostacoli esterni –, molto più gravi, che renderanno doloroso il cammino. Il
protagonista deve conquistarsi la vittoria superando
tutti gli ostacoli che incontra; e deve pagare con la
fatica e con l’angoscia l’esperienza straordinaria che
sta facendo. Ma non sarà mai più solo, perché ha
catturato un compagno di viaggio: il lettore ormai è
divenuto la sua ombra e lo sarà sino alla fine del viaggio.
3. Il viaggio avviene nel tempo e presenta tutte le
caratteristiche della verosimiglianza: ha un inizio,
una durata e una conclusione; i giorni passano normalmente (è notte, sorge l’alba, è mezzogiorno, è
pomeriggio, è sera). Esso è accompagnato da presagi ora favorevoli ora sfavorevoli. In If I, 37-42, il
poeta aveva detto che era primavera (e ciò lo faceva sperare bene), quando si perde nella selva oscura; ora precisa che sta scendendo la sera e tutti gli
esseri viventi si preparano al riposo, mentre egli si
prepara ad iniziare il viaggio drammatico nell’oltretomba (vv. 1-6). Per tutto il poema il lettore incontra indicazioni temporali, che può raccogliere e
organizzare e che rendono il viaggio più realistico.
Il viaggio all’inferno dura un giorno (da venerdì
santo 8 aprile di sera fino a sabato santo 9 aprile tra
le 16.00 e le 18.00), quello in purgatorio quattro
giorni e mezzo (da Domenica di Pasqua 10 aprile
all’alba fino a mercoledì 13 aprile verso mezzogiorno), quello in paradiso un giorno e mezzo (da
mercoledì 13 aprile a mezzogiorno fino alla sera
dello stesso 13 aprile), per un totale di sette giorni,
i giorni della creazione. Il poeta si era perso nella
selva oscura giovedì notte 7 aprile e per un giorno
aveva vagato nel tentativo di uscirne. La raccolta di
queste indicazioni temporali deve però servire alla
memoria, per facilitare la memorizzazione, non per
altri scopi. Dante non è un cronista del suo viaggio
e il lettore non deve farsi cronista al posto dello
scrittore o del protagonista.
3.1. Vale la pena di chiedersi: perché i commenti e
i critici si sprecano nel discutere se il viaggio è iniziato un giorno o un altro, nel 1300 o nel 1301, se
l’anonimo fiorentino è questo o quel suicida ecc.;
insomma perché si sono sprecati a chiarire problemi
che non si potevano chiarire o termini di secondaria
importanza, in quanto non aggiungevano né toglievano alcunché al poema. La risposta è anche semplice: si affrontano i problemi che si vedono, che
normalmente sono i problemi più semplici; si usa la
poca cultura che si ha; e non si ha il coraggio di
mettere in discussione il tipo di lettura iniziato dai
primi commentatori. In realtà il poema dantesco ha
valore per le questioni complesse che presenta, e
verso di esse il critico dovrebbe innalzarsi e impiegare le sue energie, anziché abbassare l’opera alla
sua modesta cultura.
4. Nel dialogo tra i due poeti fanno la loro comparsa i protettori di Dante: la Vergine Maria, Lucia e
Beatrice. Essi lo hanno visto in pericolo ed accorrono in suo aiuto. Non lo fanno direttamente (è poco decoroso): mandano un loro aiutante, Virgilio,
che accorre sùbito. I protettori sono ben tre (in genere c’è un protettore e un avversario, ad esempio
l’angelo custode e il diavolo custode) e sono tre
donne, legate tra loro da una scala gerarchica: il
protettore divino (la Vergine Maria, a cui il poeta è
devoto, perché intercede per gli uomini presso il
Figlio), quello semidivino (santa Lucia, a cui è devoto, perché protegge la vista) e quello umano (Beatrice, che ha amato e dalla quale è stato indirizzato verso la vita spirituale). I protettori indicano anche i tre tipi diversi di grazia (preveniente, illuminante e cooperante), di cui l’uomo ha bisogno per
salvarsi.
5. Le tre donne del cielo (la Vergine Maria, Lucia e
Beatrice) sono donne stilnovistiche: esse vivono in 
Divina commedia. Inferno, a cura di P. Genesini 15
paradiso e si preoccupano del loro fedele (le prime
due) o dell’innamorato (la terza). Gli occhi di Beatrice «splendevano più delle stelle» (v. 55). Esse si
propongono di riportare Dante sulla strada della salvezza, ostacolata dalle tre fiere. Beatrice però diventa completamente diversa quando il poeta la incontra forse sei anni dopo in Pg XXX: ha perso i caratteri stilnovistici ed è divenuta una donna del cielo, intensamente preoccupata per le sorti della Chiesa. Lo stesso vale per la Vergine Maria, che egli incontra prima in Pd XXIII, poi in Pd XXXIII in un
mare sfolgorante di luce. In pochi anni la maturazione poetica è stata sbalorditiva.
5.1. Anche Francesca da Polenta è una donna stilnovistica, peraltro inserita in un contesto ben più
complesso e articolato (If V). Ma poi Dante saprà
tratteggiare figure di donne che non saranno più legate all’esperienza letteraria giovanile: Pia de’ Tolomei (Pg V), Sapìa da Siena (Pg XIII), Matelda (Pg
XXVIII), Beatrice (Pg XXX), Piccarda Donati e Costanza d’Altavilla (Pd III), la Vergine Maria (Pd
XXXIII). E che si sprofondano nella realtà: la prostituta Taide (If XVIII), Mirra (If XXX), la «femmina
balba» (Pg XIX), la «puttana sciolta» che rappresenta la Chiesa (Pg XXXIII), la ninfomane Cunizza da
Romano e la prostituta Raab (Pd IX).
5.2. Dante scrittore pone avanti le mani e informa
sùbito il lettore che nel poema ci sono anche delle
donne. Qui ne indica ben tre, ma tante altre seguiranno! Il lettore, che si è preso un bello spavento
quando Dante ha incontrato e ha chiesto aiuto a un
morto, ora tira un sospiro di sollievo e pensa alle
donne prossime venture. Nella mente del lettore
donna significa due cose: amore e sesso. Beatrice
simbolo della teologia razionale è un lapsus calami
o una licenza poetica. Il romanzo promette bene, la
lettura dunque non sarà affatto tediosa…
6. Il discorso con cui Virgilio cerca di persuadere
Dante a ritornare nel primitivo proposito è costruito
con grande abilità retorica: incomincia con un aspro
rimprovero («la tua anima è offesa da viltà...»), si
sviluppa in un racconto coinvolgente («Ero nel limbo e venne da me Beatrice, a pregarmi di venire in
tuo aiuto. La Vergine Maria ti ha visto in pericolo e
si è rivolta a Lucia...»), si conclude con una domanda che ammette un’unica risposta («Se in cielo hai
tre donne che ti proteggono, perché ti fermi? Perché
ascolti la viltà?»). Dante si persuade e ritorna nel
primo proposito. Un altro discorso persuasivo, particolarmente intenso, è quello che Ulisse fa ai suoi
compagni: «Fratelli, ormai siamo vecchi, togliamoci
la soddisfazione di esplorare il mondo disabitato.
Non siamo nati per vivere come gli animali privi di
ragione, ma per dimostrare le nostre capacità e per
conoscere il mondo disabitato» (If XXV, 112-120).
7. Il giorno stava tramontando e l’aria bruna, cioè
che stava divenendo oscura, toglieva dalle loro fatiche gli esseri viventi. Soltanto il poeta si preparava a
sostenere la guerra (=la fatica e il peso) sia del
cammino sia delle visioni angosciose, che poi la sua
buona memoria riferirà. Dante si ricorda di Virgilio,
Eneide, IX, 224-225. Non è una buona idea iniziare
un viaggio di sera, dopo aver passato un giorno senza far niente. Normalmente si preferisce il primo
mattino. Ma la situazione è assolutamente straordinaria, come la guida, un poeta defunto da 1.319 anni, come il viaggio nei tre regni dell’oltretomba.
7.1. La sera con cui inizia il viaggio preannunzia
travagli ed è ben diversa da un’altra sera, piena di
nostalgia e di malinconia, di qualche giorno dopo:
«Era già l’ora che volge il desiderio ai naviganti ed
intenerisce il cuore nel giorno in cui han detto addio agli amici più cari; l’ora che punge d’amore per
la propria terra il pellegrino novello, se di lontano
ode una campana, che sembri piangere il giorno che
muore» (Pg VIII, 1-6). Questa sera è la sera del pellegrino, che è partito la mattina da casa e che vorrebbe già essere di ritorno. Ma è anche la sera
dell’esule, che vorrebbe tornare in patria, ma non
può farlo.
8. Dante riconosce che Virgilio è stato per lui guida, signore e maestro (v. 141). In tal modo ribadisce
quanto aveva già detto in If I, 79-87. La presenza
delle opere del poeta latino, soprattutto dell’Eneide, è massiccia in tutte e tre le cantiche. Ma gli
aspetti più interessanti sono che egli diventa guida
per l’inferno e per il purgatorio, che stabilisce un
rapporto complesso con il poeta, che è simbolo della ragione e che come la ragione presenta incertezze e limiti. Ciò appare soprattutto nella seconda
cantica. Svolto il suo compito, se ne va alla chetichella senza disturbare e senza chiedere ringraziamenti (Pg XXX, 43-51). D’altra parte egli, come
simbolo della ragione, non può incontrare Beatrice,
simbolo della fede e della teologia Egli ha quindi
una complessità psicologica e narrativa non minore
di quella del protagonista.
8.1. Questa non sarà la prima volta che Virgilio
rimprovera il poeta. Lo farà anche in If XXX. Ma
ambedue i poeti si sentono rimproverati dalle parole
i Catone, che invita le anime purganti ad andare a
farsi belle (Pg II). Casella, amico di Dante, aveva
intonato una canzone così dolce, che aveva fatto
dimenticare alle anime l’espiazione delle pene e il
viaggio ai due poeti.
9. Dante dice a Virgilio: «Io non sono Enea, non
sono Paolo, non devo svolgere alcuna funzione importante come la loro. Per di più non mi sento
all’altezza del viaggio». Virgilio risponde che in
cielo tre donne si sono attivate per lui. Ma non risponde completamente alla domanda del poeta, che
aveva insistito sul carattere eccezionale del viaggio
(egli era il terzo dopo Enea e Paolo). La risposta
sarà data molti canti dopo, in Pd XVII, 106-142, e
sarà una delle tante sorprese che lo scrittore riserva
a chi legge: il trisavolo Cacciaguida dice al poeta
che il viaggio nell’oltretomba è voluto da Dio e che
egli ha una missione da compiere, riportare sulla via
del bene l’umanità errante nel peccato.
9.1. La domanda di Dante (vv. 10-38) è formulata
con grande cura retorica ed ha un forte impatto emotivo. Ha una struttura argomentativa che si sviluppa in diversi momenti: una richiesta di giudizio
(vv. 10-12), una premessa (vv. 13-30), la domanda
conseguente (vv. 31-33), una conclusione che si
riallaccia alla richiesta iniziale (vv. 34-36). Il ma-
Divina commedia. Inferno, a cura di P. Genesini 16
teriale grezzo è stato esposto in modo lineare e distribuito organicamente in vari momenti. Chi parla
dimostra di aver capito il problema e di saperlo esporre in modo chiaro ed efficace.
9.2. La risposta di Virgilio è ugualmente curata: un
rimprovero (vv. 43-51), una spiegazione che si dispiega in un lungo racconto (vv. 52-120), una conclusione (vv. 121-126). A cui seguono gli effetti:
come i fiorellini di campo sotto il sole, così il poeta
ritorna nel primo proposito e i due iniziano il viaggio. Il tema della viltà è poi ripreso nel canto successivo, dove ha grande importanza (If II, 46-69). Il
contrasto tra il comportamento di Dante e quello degli ignavi rende più eroico il comportamento del poeta agli occhi del lettore.
9.3. I momenti più alti di questo linguaggio retoricamente accurato sono forse il breve discorso di Ulisse ai suoi compagni davanti alle colonne d’Ercole
(If XVI, 112-126), l’invettiva di Dante all’Italia (Pg
VI, 76-151) e la preghiera di san Bernardo alla Vergine (Pd XXXIII, 1-39).
10. Il viaggio di Dante nell’oltretomba è più importante di quello dei suoi due predecessori: Enea va
negli inferi ad interrogare il padre Anchise, perché
dalla sua discendenza sarebbe nato l’impero. Paolo
arriva soltanto fino al terzo cielo ed ha lo scopo di
portare argomenti a sostegno della fede. Il poeta invece ha lo scopo ben più grande e gravoso di visitare
i tre regni dell’oltretomba per salvare l’umanità errante e per riportarla sulla via del bene. In questa direzione operano anche il Veltro (If I, 100-111), una
figura religiosa, e il DUX (Pg XXXIII, 40-45), una
figura politica. Dante invece è il laico che dà il suo
contributo e che è sopra le parti: non è coinvolto nella nullità dell’imperatore né con la rissosità dei
prìncipi italiani (Pg VI, 76-87). Si è anche allontanato dai guelfi bianchi per far parte soltanto con se
stesso (Pd XVII, 61-69). Non è coinvolto neanche
con la corruzione e con la simonia, che da secoli ha
irretito il potere ecclesiastico. Perciò il suo grido,
che colpirà soprattutto in alto, avrà un maggiore
credito (Pd XVII, 133-142). In questo modo egli non
invade né il potere politico né il potere religioso, di
cui aveva condannato più volte la sovrapposizione.
E trova il modo di stimolare verso il rinnovamento
l’uno e l’altro, proponendosi come laico o come intellettuale a cui stanno a cuore le sorti dell’umanità.
11. Sul piano narrativo Dante applica e sovrappone
due soluzioni: a) svolge un discorso dentro un altro; e b) ricorre al discorso in medias res.
11.1. Al poeta che si è perso nella selva Virgilio riferisce il discorso che ha avuto con Beatrice nel
limbo. Ma a sua volta Beatrice riferisce a Virgilio
nel limbo il discorso che si è svolto in cielo tra la
Vergine Maria, Lucia e lei. Si tratta quindi dell’applicazione del principio delle scatole cinesi o della
matrioska. Oltre a ciò lo scrittore mette in scena la
parte femminile del cielo: le chiacchiere, i consigli
e le decisioni di tre donne, e il lettore che avidamente ascolta i pettegolezzi. Nel séguito Virgilio è
sostituito dallo stesso Dante (If XXX, 130-135): davanti a Dante che, estasiato, si ferma ad origliare (v.
130), il poeta latino ha un improvviso e violentissimo attacco di bile o d’ira (vv. 131-135). Anche la
ragione perde le staffe.
11.2. Per non annoiare il lettore, per rendere più
avvincente la trama, lo scrittore ha iniziato il racconto con il protagonista in pericolo (If I); poi, in un
secondo momento, ha raccontato che cosa succedeva contemporaneamente (If II). Insomma è ritornato
indietro con la narrazione. La tecnica, indicata con
l’espressione latina in medias res (nel mezzo delle
cose, cioè nel mezzo dei fatti, nel mezzo del racconto), era già nota (chi conosce soltanto l’inglese
può dire flash back). Egli però non l’accoglie passivamente, v’introduce l’innovazione. Non racconta
come il protagonista si è messo in pericolo (anzi
questi dice che non sa com’è finito nella selva oscura). Racconta come i protettori intervengono per fare uscire il protagonista dal pericolo. Il risultato di
tutte queste operazioni è che il protagonista incontra e fa coppia con il deuteragonista.
11.3. Il precedente più significativo di flash back è
l’Odissea: Ulisse racconta ai feaci le peripezie precedenti (dall’inganno del cavallo che ha permesso
di abbattere Troia dopo dieci anni di inutile assedio
alla prigione dorata presso la ninfa Calipso che si
era innamorata di lui, dalla partenza dall’isola per
ordine di Zeus al naufragio nell’isola dei feaci), i
feaci gli danno una nave con cui riprende il viaggio. Da quel poco che sa, Dante percepisce la grandezza di Omero e giustamente ne fa il più grande
dei poeti (If IV, 88).
11.4. Grazie al flash back il tempo del romanzo
viene movimentato e non riproduce più supinamente il tempo della realtà, che è un tempo lineare,
fatto di momenti successivi. Il lettore quindi viene a
conoscere i precedenti del presente, si incuriosice e
vuole sapere come la storia si svilupeprà nel futuro
e come avrà fine. E legge l’opera fino alla conclusione.
12. Beatrice dice: «l’amico mio, e non de la
ventura» (v. 61), cioè «colui che ha amato me in
modo sincero e non in modo occasionale, per motivi
interessati». E più sotto ribadisce il giudizio riferendo le parole di Lucia: «Beatrice, loda di Dio
vera, Ché non soccorri quei che t’amò tanto,
Ch’uscì per te de la volgare schiera?» (vv. 103-
105). È vero o falso il giudizio su Dante? Se si va a
vedere come nel paradiso terrestre la donna accoglie il poeta, si resta perplessi (Pg XXX, 73-75). In
realtà la situazione è complessa: a) la donna non sta
facendo un discorso veritiero, ma un discorso persuasorio, perché deve ottenere l’aiuto di Virgilio;
b) non deve rendere conto a Virgilio dei suoi rapporti con il poeta, così fornisce quella parte di verità che dà importanza a lei e al suo seguace («amando me, Dante è uscito dalla schiera degli altri
poeti», cioè è divenuto un personaggio ragguardevole, che vale la pena di aiutare). E Virgilio si sente
contento: a) una donna del cielo si rivolge a lui per
chiedere aiuto; b) ha l’occasione di uscire dal limbo
e di fare un lungo viaggio (e sotto la protezione del
cielo); e c) vede riconfermato il suo prestigio dopo
la richiesta di aiuto e il riconoscimento di debiti espresso dal poeta (If I, 79-87). In modo implicito 
Divina commedia. Inferno, a cura di P. Genesini 17
Dante dice: «Io sono diventato famoso perché ho
studiato Virgilio e ho cantato Beatrice». In questo
modo fa coincidere Virgilio e Beatrice, perciò fa un
grande complimento per il poeta latino. Insomma,
quando riconosce il magistero di Virgilio, egli trova
già il terreno preparato dai complimenti di Beatrice.
13. Beatrice è simbolo della fede e della teologia
razionale, come Virgilio è simbolo della ragione e le
fiere dei vizi. Essa dimostra un carattere triplice: a)
accorre in aiuto al suo protetto come una madre amorevole; b) è capace di un articolato discorso che
persuade Virgilio, il quale non vede l’ora di ubbidire; e c) è dura e implacabile con coloro che sono finiti all’inferno. La loro sorte non desta in lei alcun
sentimento di compassione né alcun turbamento. Ma
è anche capace di commuoversi e di piangere: ricorre alle lacrime per essere più convincente e persuasiva agli occhi di Virgilio. La personalità della donna subirà una ulteriore evoluzione quando Dante la
incontrerà in cima al paradiso terrestre (Pg XXXIII).
Una sorpresa per il lettore che né sarà, più che colpito, traumatizzato.
14. Da un punto narrativo il canto è estremamente
complesso: si presenta come una serie di scatole cinesi che si aprono una nell’altra. Dante non se la
sente più di iniziare il viaggio, perciò chiede chiarimenti a Virgilio. Virgilio gli dice che Beatrice è
venuta da lui, nel limbo, a chiedergli di venire a
soccorrerlo. Egli le chiede se non ha paura di scendere nell’inferno. La donna risponde di no, che anzi
le pene dei dannati non la impietosiscono affatto e
aggiunge anche una spiegazione non richiesta: in
cielo la Vergine Maria aveva visto Dante in pericolo, perciò si era rivolta a Lucia che a sua volta si era
rivolta a Beatrice, la quale era discesa da lui nel
limbo. Beatrice riferisce le testuali parole che ha
avuto con Lucia e le testuali parole che Lucia riferisce di aver avuto con la Vergine Maria; a sua volta
Virgilio riferisce il dialogo avuto con Beatrice e i
dialoghi che essa gli ha riferito. Il poeta latino accetta il compito, persuaso anche dalle lacrime della
donna. Così conclude il racconto. Quindi ritorna a
Dante e al presente: in cielo ci sono tre donne che
proteggono il poeta. Di che ha paura? Il poeta ritorna
in modo circolare alla precedente convinzione di intraprendere il viaggio.
14.1. Questa articolata serie di scatole cinesi mostra
che Dante è consapevole della struttura pluridimensionale del discorso. La realtà è lineare, ma il discorso non riesce a presentarla in modo altrettanto
semplice e deve creare un discorso complesso, fatto
di molteplici discorsi che si inseriscono e si collegano uno con l’altro. Insomma il mondo dei simboli
deve essere molto più vasto del mondo reale. Il rapporto biunivoco tra segno e oggetto è inadeguato e
chi batte questa strada, come i neoempiristi logici
dal 1929 in poi, è digiuno di filosofia ed anche di
storia della filosofia.
15. Come in If I, 22-24 (il naufrago) e 55-57 (l’avaro), Dante accompagna le sue azioni con una similitudine: «Come i fiorellini…, così egli…» (vv.
127-130). Le similitudini della prima cantica sono
molto semplici e lineari. Diventano sempre più
complesse nelle cantiche successive.
La struttura del canto è semplice: 1) sta scendendo
la sera; 2) Dante ha un ripensamento, perché teme
di non avere le capacità per intraprendere il viaggio; 3) Virgilio allora lo accusa di viltà e gli racconta che in cielo tre donne (la Vergine Maria, Lucia e Beatrice) si preoccupano del poeta; e, vedendolo in pericolo, si sono rivolte a lui, che è accorso
sùbito; 4) il rimprovero finale di Virgilio fa ritornare il poeta al proposito iniziale. 
Divina commedia. Inferno, a cura di P. Genesini 18
Canto III
“PER ME SI VA NE LA CITTÀ DOLENTE,
PER ME SI VA NE L’ETTERNO DOLORE,
PER ME SI VA TRA LA PERDUTA GENTE.
1
GIUSTIZIA MOSSE IL MIO ALTO FATTORE:
FECEMI LA DIVINA PODESTATE,
LA SOMMA SAPIENZA E ‘L PRIMO AMORE.
4
DINANZI A ME NON FUOR COSE CREATE
SE NON ETTERNE, E IO ETTERNO DURO.
LASCIATE OGNE SPERANZA, VOI CH’INTRATE”.
7
Queste parole di colore oscuro
vid’io scritte al sommo d’una porta;
per ch’io: “Maestro, il senso lor m’è duro”.
10
Ed elli a me, come persona accorta:
“Qui si convien lasciare ogne sospetto;
ogne viltà convien che qui sia morta.
13
Noi siam venuti al loco ov’i’ t’ho detto
che tu vedrai le genti dolorose
c’hanno perduto il ben de l’intelletto”.
16
E poi che la sua mano a la mia puose
con lieto volto, ond’io mi confortai,
mi mise dentro a le segrete cose.
19
Quivi sospiri, pianti e alti guai
risonavan per l’aere sanza stelle,
per ch’io al cominciar ne lagrimai.
22
Diverse lingue, orribili favelle,
parole di dolore, accenti d’ira,
voci alte e fioche, e suon di man con elle
25
facevano un tumulto, il qual s’aggira
sempre in quell’aura sanza tempo tinta,
come la rena quando turbo spira.
28
E io ch’avea d’error la testa cinta,
dissi: “Maestro, che è quel ch’i’ odo?
e che gent’è che par nel duol sì vinta?”.
31
Ed elli a me: “Questo misero modo
tegnon l’anime triste di coloro
che visser sanza ‘nfamia e sanza lodo.
34
Mischiate sono a quel cattivo coro
de li angeli che non furon ribelli
né fur fedeli a Dio, ma per sé fuoro.
37
Caccianli i ciel per non esser men belli,
né lo profondo inferno li riceve,
ch’alcuna gloria i rei avrebber d’elli”.
40
E io: “Maestro, che è tanto greve
a lor, che lamentar li fa sì forte?”.
Rispuose: “Dicerolti molto breve.
43
Questi non hanno speranza di morte
e la lor cieca vita è tanto bassa,
che ‘nvidiosi son d’ogne altra sorte.
46
Fama di loro il mondo esser non lassa;
misericordia e giustizia li sdegna:
non ragioniam di lor, ma guarda e passa”.
49
E io, che riguardai, vidi una ‘nsegna
che girando correva tanto ratta,
che d’ogne posa mi parea indegna;
52
e dietro le venìa sì lunga tratta
di gente, ch’i’ non averei creduto
che morte tanta n’avesse disfatta.
55
Poscia ch’io v’ebbi alcun riconosciuto,
vidi e conobbi l’ombra di colui
che fece per viltade il gran rifiuto.
58
1. PER ME SI VA NELLA CITTÀ CHE SI LAMENTA, PER ME SI VA NEL DOLORE
ETERNO, PER ME SI VA TRA LA GENTE
DANNATA. 4. LA GIUSTIZIA MOSSE IL MIO
SOMMO CREATORE: MI FECE LA DIVINA
POTENZA, LA SOMMA SAPIENZA E IL
PRIMO AMORE. 7. PRIMA DI ME FURONO
CREATE SOLTANTO COSE ETERNE ED IO
DURERÒ ETERNAMENTE. LASCIATE OGNI
SPERANZA, VOI CHE ENTRATE. 10. Queste parole di colore scuro io vidi scritte sopra una porta,
perciò dissi: «O maestro, il loro significato mi è duro». 13. Da persona esperta, egli mi rispose: «Qui
convien (=è necessario) lasciare ogni dubbio,
convien (=è necessario) che ogni viltà sia morta. 16.
Siamo giunti in quel luogo in cui ti ho detto che vedrai le anime dei dannati, che hanno perduto il bene
dell’intelletto (=Dio)». 19. Poi mi prese per mano
con volto sereno, perciò io mi ripresi, e m’introdusse nei segreti impenetrabili [dell’oltretomba].
22. Qui sospiri, pianti ed alti gemiti risuonavano
per l’aria senza stelle. Al sentirli, io mi misi a piangere. 25. Lingue strane, espressioni orribili, parole
di dolore, accenti di rabbia, voci alte e basse e suoni di mani che colpiscono 28. facevano un tumulto,
che si aggira sempre in quell’aria eternamente oscura, come la sabbia quando spira il turbine. 31. Io,
che avevo la testa piena di dubbi, dissi: «O maestro,
che cos’è questo tumulto che io odo? Chi è questa
gente, che appare così sopraffatta dal dolore?». 34.
Ed egli a me: «A questa miserabile condizione sono
condannate le anime spregevoli di coloro che vissero senza infamia e senza lode. 37. Sono mescolate a
quella cattiva schiera degli angeli che non furono
ribelli e neppure fedeli a Dio, ma che rimasero neutrali. 40. Li cacciano i cieli, per non esser meno
belli, ma non li accoglie l’inferno profondo, perché
i dannati si potrebbero gloriare di averli come loro
compagni». 43. Ed io: «O maestro, che cos’è per
loro tanto insopportabile, che li fa lamentare così
fortemente?». Mi rispose: «Te lo dirò molto brevemente. 46. Costoro non possono sperare di morire e
la loro vita oscura è tanto spregevole, che sono invidiosi di ogni altra condizione. 49. Il mondo non
permette che si conservi alcun ricordo di loro; la
misericordia e la giustizia divina (=il paradiso e
l’inferno) li sdegnano: non ragioniamo di loro, ma
guarda e passa». 52. Guardando più attentamente,
vidi un’insegna che, girando, correva tanto veloce,
che sembrava incapace di restar ferma. 55. Dietro
le veniva una così lunga processione di gente, che
non avrei creduto che la morte avesse fatto tante
vittime. 58. Dopo che ebbi riconosciuto qualcuno,
vidi e conobbi l’ombra di colui che fece per viltà il
gran rifiuto (=papa Celestino V?). 
Divina commedia. Inferno, a cura di P. Genesini 19
Incontanente intesi e certo fui
che questa era la setta d’i cattivi,
a Dio spiacenti e a’ nemici sui.
61
Questi sciaurati, che mai non fur vivi,
erano ignudi e stimolati molto
da mosconi e da vespe ch’eran ivi.
64
Elle rigavan lor di sangue il volto,
che, mischiato di lagrime, a’ lor piedi
da fastidiosi vermi era ricolto.
67
E poi ch’a riguardar oltre mi diedi,
vidi genti a la riva d’un gran fiume;
per ch’io dissi: “Maestro, or mi concedi
70
ch’i’ sappia quali sono, e qual costume
le fa di trapassar parer sì pronte,
com’io discerno per lo fioco lume”.
73
Ed elli a me: “Le cose ti fier conte
quando noi fermerem li nostri passi
su la trista riviera d’Acheronte”.
76
Allor con li occhi vergognosi e bassi,
temendo no ‘l mio dir li fosse grave,
infino al fiume del parlar mi trassi.
79
Ed ecco verso noi venir per nave
un vecchio, bianco per antico pelo,
gridando: “Guai a voi, anime prave!
82
Non isperate mai veder lo cielo:
i’ vegno per menarvi a l’altra riva
ne le tenebre etterne, in caldo e ‘n gelo.
85
E tu che se’ costì, anima viva,
pàrtiti da cotesti che son morti”.
Ma poi che vide ch’io non mi partiva,
88
disse: “Per altra via, per altri porti
verrai a piaggia, non qui, per passare:
più lieve legno convien che ti porti”.
91
E ‘l duca lui: “Caron, non ti crucciare:
vuolsi così colà dove si puote
ciò che si vuole, e più non dimandare”.
94
Quinci fuor quete le lanose gote
al nocchier de la livida palude,
che ‘ntorno a li occhi avea di fiamme rote.
97
Ma quell’anime, ch’eran lasse e nude,
cangiar colore e dibattero i denti,
ratto che ‘nteser le parole crude.
10
0
Bestemmiavano Dio e lor parenti,
l’umana spezie e ‘l loco e ‘l tempo e ‘l
seme
di lor semenza e di lor nascimenti.
10
3
Poi si ritrasser tutte quante insieme,
forte piangendo, a la riva malvagia
ch’attende ciascun uom che Dio non teme.
10
6
Caron dimonio, con occhi di bragia,
loro accennando, tutte le raccoglie;
batte col remo qualunque s’adagia.
10
9
Come d’autunno si levan le foglie
l’una appresso de l’altra, fin che ‘l ramo
vede a la terra tutte le sue spoglie,
11
2
similemente il mal seme d’Adamo
gittansi di quel lito ad una ad una,
per cenni come augel per suo richiamo.
11
5
Così sen vanno su per l’onda bruna,
e avanti che sien di là discese,
anche di qua nuova schiera s’auna.
11
8
61. Immediatamente compresi e fui certo che questa
era la schiera dei cattivi, che dispiacevano a Dio e
ai suoi nemici. 64. Questi sciagurati, che non furon
mai vivi, erano ignudi e continuamente punti da
mosconi e da vespe, che erano in quel luogo. 67.
Esse rigavano il loro volto di sangue, che, mescolato a lacrime, ai loro piedi era raccolto da vermi ripugnanti. 70. Dopo che guardai oltre costoro, vidi
una moltitudine di gente sulla riva di un gran fiume
(=l’Acherónte), perciò dissi: «O maestro, concèdimi ora 73. di sapere chi sono e quale istinto le fa
apparire così ansiose di oltrepassare il fiume, come
riesco a distinguere in quella luce fioca». 76. Ed
egli a me: «Le cose ti saranno chiare quando ci
fermeremo sulla riva desolata dell’Acherónte». 79.
Allora, con gli occhi vergognosi ed abbassati, temendo che la mia domanda gli riuscisse molesta, mi
astenni dal parlare sino al fiume. 82. Ed ecco verso
di noi venire su una nave un vecchio, bianco per i
molti anni, gridando: «Guai a voi, o anime malvage! 85. Non sperate mai di vedere il cielo: io vengo
per condurvi sull’altra riva nelle tenebre eterne, al
caldo e al gelo. 88. E tu, che sei lì, o anima viva,
allontanati da costoro, che son morti». Ma, poiché
vide che io non mi allontanavo, 91. disse: «Per
un’altra via, per altri porti verrai alla spiaggia, non
qui, per passare. Una barca più leggera (=quella del
purgatorio) convien (=è necessario) che ti porti».
94. La mia guida a lui: «O Carónte, non ti crucciare, si vuole così là dove si può ciò che si vuole, e
più non domandare». 97. Allora si quietarono le ispide gote al nocchiere della livida palude, che intorno agli occhi aveva ruote di fuoco. 100. Ma
quelle anime, che erano affrante e nude, cambiarono colore e batterono i denti, non appena intesero
quelle parole crudeli. 103. Bestemmiavano Dio e i
loro genitori, la razza umana, il luogo, il tempo, il
seme della loro stirpe ed il seme da cui erano nati.
106. Poi, piangendo fortemente, si raccolsero tutte
insieme sulla riva malvagia, che attende ciascun
uomo che non teme Dio. 109. Il demonio Carónte,
facendo loro un cenno con gli occhi di fuoco, le
raccoglie tutte, e batte con il remo chiunque si adagia (=si siede). 112. Come in autunno si staccano le
foglie una dopo l’altra, finché il ramo vede per terra
tutte le sue spoglie, 115. similmente i malvagi discendenti di Adamo si affrettano a lasciar la riva ad
uno ad uno, seguendo i cenni del nocchiere, come
uccelli che sentono il richiamo. 118. Così se ne
vanno sopra l’onda bruna (=fangosa) e, prima che
siano di là (=sull’altra riva) discese, di qua una
nuova schiera si raduna. 
Divina commedia. Inferno, a cura di P. Genesini 20
“Figliuol mio”, disse ‘l maestro cortese,
“quelli che muoion ne l’ira di Dio
tutti convegnon qui d’ogne paese:
12
1
e pronti sono a trapassar lo rio,
ché la divina giustizia li sprona,
sì che la tema si volve in disio.
12
4
Quinci non passa mai anima buona;
e però, se Caron di te si lagna,
ben puoi sapere omai che ‘l suo dir suona”.
12
7
Finito questo, la buia campagna
tremò sì forte, che de lo spavento
la mente di sudore ancor mi bagna.
13
0
La terra lagrimosa diede vento,
che balenò una luce vermiglia
la qual mi vinse ciascun sentimento;
13
3
e caddi come l’uom cui sonno piglia. 13
6
121. «O figlio mio» disse il maestro cortese, «coloro che muoion nell’ira di Dio (=in peccato mortale)
arrivano tutti qui da ogni paese 124. e son pronti ad
oltrepassare il fiume, perché la giustizia divina li
sprona, così che il loro timore si trasforma in desiderio. 127. Di qui non passa mai un’anima buona,
perciò, se Carónte si lamenta di te, puoi ben capire
ormai che cosa significhino le sue parole.» 130. Finito il discorso, la campagna buia tremò così fortemente, che il ricordo dello spavento mi fa bagnare
ancora di sudore. 133. La terra intrisa di lacrime
(=le lacrime di dolore dei dannati) sprigionò vento,
tanto che balenò una luce rossastra (=un fulmine),
la quale mi fece perdere i sensi. E caddi come
l’uomo che prende sonno.
I personaggi
Gli ignavi sono coloro che vissero senza infamia e
senza lode: nella loro vita non hanno fatto niente, né
di bene né di male, che li rendesse meritevoli
d’essere ricordati. Essi quindi hanno vissuto una vita
vuota, non hanno utilizzato il tempo e le capacità
loro concesse, è come se non fossero nemmeno esistiti. Tra essi il poeta pone anche gli angeli che non
si schierarono né con Dio né con Lucifero, ma che
rimasero neutrali.
Colui che fece per viltà il gran rifiuto è forse il papa Celestino V, al secolo Pietro Angeleri da Isernia
(1210-1296). È nominato papa tra il maggio e
l’agosto 1294, abdica il 13 dicembre dello stesso
anno, ritenendosi inadatto ad affrontare le responsabilità che essa comportava. È l’unico papa che ha
abdicato il soglio pontificio. Nel 1313 è canonizzato. Il poeta lo condanna per due motivi: a) ha rifiutato il fardello che la divina Provvidenza gli ha assegnato; e b) abdicando, ha lasciato il soglio pontificio a Bonifacio VIII, causa di tutti i guai del poeta.
In If XIX, 55-57, ne accentua le responsabilità: il
papa Niccolò III Orsini, finito tra i simoniaci, scambia Dante per Bonifacio e gli chiede se si è saziato
di quella sposa (=la Chiesa) che ha ottenuto con
l’inganno.
Il demonio Carónte, figlio di Erebo e della Notte,
nella mitologia greca, etrusca e latina traghettava le
anime dei morti sulle rive dell’Acherónte. La fonte
di Dante è Virgilio, Eneide, VI, 298-304.
L’Acherónte è uno dei fiumi infernali. Gli altri sono
lo Stige e il Flegetónte. Confluiscono tutti nel lago
gelato di Cocìto, dove sono puniti i traditori. Anche
un altro fiume, il Letè, confluisce nel lago; esso però
proviene dalla montagna del purgatorio. Dante dedica If XIV, 115-137, a spiegare la geografia infernale.
Commento
1. Dante supera, intimorito, la porta dell’inferno.
Tuttavia sopra la porta Dio fa sentire la sua presenza: Egli è divina potenza, somma sapienza e primo
amore. Ma è anche implacabile, perché l’anima
condannata soffrirà per l’eternità le pene dell’inferno. Nel Medio Evo i giudizi di Dio sono però attutiti dall’invenzione del purgatorio, che viene ufficializzata durante il 14° concilio ecumenico che si
apre a Lione il 7 maggio 1274 alla presenza del papa Gregorio X. Non ci sono più due possibilità estreme: o salvezza o dannazione. C’è anche una
possibilità intermedia, il purgatorio. L’uomo in ritardo con Dio ha la possibilità di recuperare espiando le pene nel purgatorio. Esse sono di breve o di
lunga durata, ma sono destinate a terminare. Sono
però altrettanto dure e dolorose delle pene dell’inferno.
2. Dante dimostra un disprezzo radicale verso gli
ignavi. In vita essi non hanno fatto niente, né di
buono né di cattivo, che li rendesse meritevoli di
essere ricordati. Insomma è come se non fossero mai
vissuti, perché la loro vita è rimasta vuota. Essi non
si sono impegnati nella lotta contro le forze ostili
della natura o della società, non hanno prodotto o
costruito nulla né per sé, né per la loro famiglia, né
per i loro discendenti, né per la loro città. E ognuno
deve dare il suo piccolo o grande contributo a seconda delle sue capacità, perché la famiglia e la società hanno un assoluto bisogno del nostro contributo. Il poeta fa emergere e converso il valore – molto
concreto – che sta alla base delle società tradizionali: il ricordo di sé e delle proprie azioni e una vita esemplare da lasciare ai figli e ai nipoti, cioè alle
generazioni future. Essi sono la piccola o grande
ricchezza che ognuno di noi lascia in eredità ai posteri.
2.1. Il tema degli ignavi ma, più in generale, il tema dell’allocazione dell’anima in uno dei tre regni
dell’oltretomba sottintende due cose. a) L’uomo,
ogni uomo, è giudicato nell’al di là per ciò che ha
fatto o non ha fatto nell’al di qua. Egli non può sottrarsi ad un giudizio di biasimo o di lode. Appena
morto finisce o sulle rive dell’Acherónte o sulle rive del Tevere o direttamente in paradiso. Egli deve
rendere conto di come è vissuto e di come ha gestito i suoi talenti. Egli può sottrarsi al giudizio degli
uomini, ma non può sottrarsi al giudizio di Dio. E
il giudizio di Dio è implacabile. Il Dies irae dice
che davanti al tribunale di Dio neanche il giusto si
sente sicuro. E allora che fa? b) Per superare senza 
Divina commedia. Inferno, a cura di P. Genesini 21
troppi danni il giudizio divino, ha un’unica scappatoia: fare qualcosa qui sulla terra, fare qualcosa che
lo faccia ricordare, fare qualcosa da lasciare in eredità ai posteri. Se le cose stanno così, la centralità di
questo mondo è indiscutibile; e addirittura l’altro
mondo è in funzione del mondo terreno. Perciò, se
questi due punti sono veri, è assolutamente falso e
tendenzioso attribuire ai pensatori medioevali l’idea
che il mondo terreno sia in funzione del mondo ultraterreno. Ed è anche un’accusa molto interessata
che i laici e il mondo moderno rivolge al Medio Evo
e alla Chiesa. È un modo per denigrare e per lottare
contro l’avversario. E in guerra tutti i mezzi sono
leciti.
2.2. Eppure dietro a questo interessato fraintendimento c’è un problema che merita d’essere chiarito.
Dire che per il pensiero medioevale il mondo terreno
è in funzione del mondo ultraterreno è una semplificazione estrema, è una lectio facilior. Ma le semplificazioni non dovrebbero mai essere tali da tradire i
dati di partenza. Il critico poi non deve scambiare
per verità indiscutibili quelli che sono semplicemente strumenti di lotta ideologica contro la Chiesa e
contro il Medio Evo. Ha il compito di andare oltre,
di restaurare la lectio difficilior. E si tratta proprio
di una situazione difficile da far emergere. Essa si
può così riassumere: fare un discorso indiretto, dire
agli uomini di darsi da fare significa fare un bieco e
noioso moralismo, che non avrebbe sortito alcun
frutto. Era più efficace fare un discorso indiretto:
“Sta’ attento, se qui non ti dai da fare, quando sarai
morto prenderai quel che ti meriti. Puoi sfuggire al
giudizio degli uomini, ma non a quello di Dio”. Il
discorso indiretto, che è interessante e coinvolgente,
caratterizza la mentalità e la cultura medioevale.
Alcuni testi significativi, che presentano questa cultura del coinvolgimento e dell’esempio, sono lo
Specchio di vera penitenza di Jacopo Passavanti
(1302ca.-1357) e i Fioretti di san Francesco (fine
Trecento). Uno dei fioretti più affascinanti è intitolato Della perfetta letizia. A frate Leone, duro a
comprendere come il fedele, il santo fa tre esempi
negativi di perfetta letizia (la perfetta letizia non è
fare miracoli, non è parlare tutte le lingue ecc.), che
spingono infine frate Leone a chiedere: ma allora
che cos’è la perfetta letizia? E allora il santo dà tre
esempi positivi di perfetta letizia (se noi arriviamo
al convento e siamo trattati male dal frate guardiano, che ci scambia per due impostori, e non ci lamentiamo, questa è perfetta letizia ecc.). Quindi azzarda una definizione teorica generale, sempre legata all’esperienza del fedele: perfetta letizia è accettare le sofferenze per amore di Dio. Un discorso diretto o una definizione astratta sarebbero stati noiosi,
non avrebbero coinvolto, non sarebbero stati capiti
né sarebbero stati messi in pratica. Un comportamento contorto? Sembrerebbe proprio di no. È un comportamento che tiene presente la psicologia dell’ascoltatore, che deve essere coinvolto, la corretta comunicazione con lui e nello stesso tempo il risultato
che si vuole ottenere: persuaderlo ad agire in un certo modo.
2.3. La pena degli ignavi offre il primo esempio di
punizione in base alla legge del contrappasso: i
dannati in vita si sono comportati come insetti e come vermi, qui sono punti da insetti e vedono il loro
sangue divorato da vermi (contrappasso per analogia); essi in vita non si sono mai schierati, non
hanno seguìto nessuna insegna, ed ora inseguono
un’insegna che ora va qui, ora va lì (contrappasso
per antitesi).
3. Tra gli ignavi Dante mette anche gli angeli che
non si schierarono né con Dio né con gli angeli ribelli, ma rimasero neutrali (il poeta recupera dai
Vangeli apocrifi l’idea degli angeli neutrali). La
scelta della neutralità è la loro colpa, che non li
rende degni nemmeno dell’inferno (essi si trovano
nell’antinferno). Per il poeta l’uomo deve schierarsi
a favore o contro qualcosa, deve essere di parte; deve compiere azioni che lo facciano esistere e che lo
facciano ricordare dopo la morte. Che faccia imprese onorevoli o vergognose passa quasi in secondo
piano. Anche gli angeli devono schierarsi, o con
Dio o con Lucifero, non possono restare neutrali. La
neutralità non è ammissibile. La scelta di parte costituisce il comportamento normale per la società in
cui il poeta vive: si è guelfi o ghibellini, Bianchi o
Neri, laici o religiosi, appartenenti a una contrada
(o a una corporazione) o a un’altra, appartenenti a
una classe sociale o a un’altra. Ci si può chiedere:
perché l’individuo deve ad ogni costo schierarsi
con qualcuno contro qualcun altro? Non farebbe
meglio a restare neutrale? Il fatto è che nel Medio
Evo, come in altre epoche storiche, l’individuo non
poteva né vivere né esistere isolatamente: poteva
sopravvivere soltanto se faceva parte della famiglia
o di un gruppo sociale organizzato. Se non si schierava, se non capiva che doveva inevitabilmente
schierarsi con qualcuno, era destinato a perire. Dietro a discorsi e a ideali molto complessi e molto elevati (o, a prima vista, astrusi e contorti) si cela
una realtà molto semplice e molto banale: la sopravvivenza quotidiana. Nel Medio Evo essa era
un’impresa ardua per la maggior parte, anzi per tutta la popolazione: c’era chi mangiava e chi non
mangiava; chi non mangiava come chi mangiava
poteva poi morire della stessa malattia, poco o molto grave che fosse, perché una medicina efficace
sarebbe sorta soltanto molti secoli dopo.
3.1. In questo incontro con gli ignavi il poeta fa implicitamente un ragionamento circolare, che è pure
paradossale. Esso si può così indicare: tu ti devi
comportare bene, perché così vai in paradiso; ma se
tu non fai niente, non ti comporti né bene né male,
fai la fine degli ignavi, una fine ripugnante, insomma non vai nemmeno all’inferno; dunque, se tu non
vuoi fare la loro fine, devi decidere di fare qualcosa
che ti renda meritevole d’essere ricordato, qual cosa di buono o, al limite, anche qualcosa di cattivo,
non importa; quel che conta è che tu ti faccia ricordare qui sulla terra. E ricorda, neanche gli angeli
sono esonerati dall’ingrato compito di fare qualcosa, di scegliere, di scegliere qualcosa, di scegliere il
bene o di scegliere il male. Insomma, pur di non finire tra gli ignavi, il poeta dice che è preferibile fa-
Divina commedia. Inferno, a cura di P. Genesini 22
re qualcosa di scellerato… Il ragionamento paradossale, che non è stato percepito dai critici, mostra ancora una volta la centralità della vita terrena e il rifiuto di quel bieco moralismo che viene imputato al
poeta e alla Chiesa cattolica. Dante ribadisce le sue
idee anche in séguito: Farinata è finito all’inferno,
ma è stato grande, perché ha operato per il bene della sua città (If X). Per essa valeva anche la pena di
perder l’anima… Chi accusa Dante di aver scritto
un “poema teologico” non aveva nessuna conoscenza della teologia né alcuna esperienza di vita.
3.2. La logica è presente anche in séguito: Guido da
Montefeltro commette un errore di logica e finisce
all’inferno (If XXVII); Dante argomenta sulla fede
(Pd XXIV); Dante è indeciso, perché non ha nessun
motivo per scegliere una decisione o un’altra (Pd
IV, 1-4). Egli trasforma anche la logica in poesia…
4. Nel canto ricompare il tema della viltà: il poeta
vede e riconosce l’ombra di «colui che fece per viltade il gran rifiuto» (v. 60). Nel canto precedente
Virgilio rimprovera Dante: «L’anima tua è da viltade offesa; La qual molte fïate l’uomo ingombra Sì
che d’onrata impresa lo rivolve» (vv. 45-48). La fama, la gloria, l’onore e la ricchezza erano i valori
comunemente diffusi nella società antica e in quella
medioevale, che erano da una parte profondamente
legate al passato, dall’altra intimamente proiettate
nel futuro. Il presente non aveva un’esistenza autonoma, ma era soltanto un frammento dell’eternità.
Inoltre esso era eredità di ricordi provenienti dal
passato; e si proponeva di lasciare un’eredità di ricordi per le generazioni future. Lo spazio e il tempo
erano piccoli, a misura d’uomo. Oggi invece esiste
soltanto il presente.
4.1. La morte sovrastava costantemente l’individuo
che apparteneva al popolo come l’individuo che apparteneva alle classi elevate. La reazione era perciò
quella di cercare un surrogato che allungasse la vita,
che anzi rendesse immortale la vita. L’unico surrogato possibile era la fama, la fama sulla terra. I componenti delle classi elevati cercavano di superare
con la fama terrena la barriera del tempo. Dante ricorda con affetto il maestro Brunetto Latini, perché
gli ha insegnato come l’uomo si eterna con la fama
qui sulla terra (If XV, 79-87).
5. Al motivo della viltà e dell’ignavia è legato quello della fama. Dante lo affronta più volte: in If XV,
55-60 (il maestro Brunetto Latini gli preannuncia
fama e gloria), in Pg XI, 91-116 (Oderisi da Gubbio
dice che la fama terrena è come un battito di ciglia
rispetto all’eternità), in Pd XVII, 94-135 (il trisavolo Cacciaguida gli preannuncia la gloria futura).
Anche in questo caso, come nella valutazione dei
dannati (Francesca da Polenta e Paolo Malatesta,
Farinata degli Uberti e Cavalcanti de’ Cavalcanti,
Ulisse e Diomede ecc.), il poeta vede il problema da
più punti di vista.
6. Dante non fa il nome di «colui che fece per viltade il gran rifiuto» (v. 60) per diversi motivi: a) al
suo tempo l’identificazione con il papa Celestino V
era immediata; b) se lo nominava, gli dava una fama
immeritata (ciò vale per tutti gli ignavi, nessuno dei
quali è ricordato); c) che sia o non sia Celestino è
una cosa secondaria, quel che conta è che l’ignavo
per eccellenza, la figura dell’ignavo, sia condannata; e la soluzione più efficace è che il lettore immagini qualche personaggio specifico e che ricopre
una posizione elevata nella società: d) ogni buon
narratore usa l’espediente della varietà (in questo
caso il nome non viene detto), per non annoiare il
lettore, per incuriosirlo e per tenerne sempre viva
l’attenzione; infine e) ogni buon narratore sa che
l’accenno indeterminato a una cosa (soprattutto se
nota al lettore) suscita curiosità ed interesse nel lettore, ed egli lancia l’esca. In questo caso il lettore si
chiede se è o non è papa Celestino V; va alla ricerca degli argomenti a favore e contro, cerca di confutare le opinioni altrui e propone la sua. Discute, si
arrabbia, confuta, suda, polemizza, è deluso per le
sue deboli argomentazioni e perché scopre che il
testo si può leggere a livelli di complessità straordinariamente diversi. E intanto discute la problematica voluta dal poeta. E la fissa nella memoria. Il poeta ha vinto la sua battaglia e il lettore, che è contento delle sue fatiche, non si accorge nemmeno
d’essere stato costretto alla battaglia e di essere stato sconfitto.
6.1. In questa trappola preparata dallo scrittore sono
cadute generazioni di critici, che hanno versato
fiumi di inchiostro per sostenere le loro tesi. Ma
questa è soltanto una delle trappole del poema. I
critici sono caduti in tutte: chi è il Veltro (If I), chi
è Matelda (Pg XXVIII-XXXIII), chi è il DUX (Pg
XXXIII) ecc. Da parte loro vi hanno aggiunto anche
numerosi problemi insignificanti come: se in If III
Dante ha attraversato l’Acherónte prima o dopo lo
svenimento.
6.2. In séguito il poeta continua le variazioni sul
nome: dall’anonimo fiorentino che si è suicidato
nelle sue case (If XIII, 133-151) a Guido da Montefeltro che non vuol dire ma poi dice il suo nome (If
XXVII, 61-72), da se stesso che rifiuta di dire il
proprio nome (Pg XIII, 130-138) a Matelda di cui
dice il nome ben tre canti dopo che la fa comparire
(Pg XXVIII, 37 sgg., Pg XXXIII, 119).
7. Scoprirlo è assolutamente sorprendente, ma Dante è l’iniziatore del marketing nel mondo occidentale dopo la ripresa economica, politica, demografica e tecnologica avvenuta dopo il Mille. Ha coniato
slogan efficacissimi, versi, situazioni e personaggi,
che si imprimono in modo indelebile nella memoria
del lettore, cioè del potenziale acquirente. Egli in
vita dal poema ha avuto pochi riconoscimenti economici, ma è stato la fortuna degli amanuensi. Tuttavia il prodotto che ha confezionato ha avuto nei
secoli e ancor oggi un successo sbalorditivo. Il prodotto è costruito tenendo presente la psicologia e le
reazioni psicologiche di un gran numero di potenziali utenti: dal popolo minuto e ignorante, che crede ai miracoli, agli intellettuali che si sentono superiori alla plebaglia senza arte né parte, ai tipografi,
che stampano soltanto se possono vendere il prodotto. Era buona farina.
8. Sul piano psicologico la certezza e la sicurezza
sono noiose, mentre l’oscurità (di un passo) o la situazione di pericolo, in cui si trova un personaggio, 
Divina commedia. Inferno, a cura di P. Genesini 23
sono fonti di coinvolgimento e di emozioni per il
lettore, che vive il pericolo standosene tranquillamente seduto al sicuro in casa propria e senza rischiare nulla. Dante, qui come altrove, è consapevolmente il deus ex machina di questa operazione,
che «incastra» il lettore.
9. I dannati, che si preparano a salire sulla barca di
Carónte e a varcare il fiume, sono sistematici nelle
loro imprecazione (vv. 103-105). In ordine d’importanza, se la prendono con Dio, i loro genitori, la razza umana, il luogo, il tempo, il seme della loro stirpe
ed il seme da cui erano nati. Di più non potevano
fare, perché al di là del fiume li attendeva Minosse,
che li giudicava e li mandava nel cerchio più adatto.
I dannati peraltro soffrono di un’intima contraddizione interiore. Con le parole bestemmiano Dio, con
il comportamento eseguono la giustizia divina. Insomma essi da una parte si vogliono sottrarre alla
punizione, dall’altra sono desiderosi più che mai
della punizione. Si potrebbe obiettare: ma è Dio che
li spinge verso la punizione. Anche questo è vero. Il
poeta però qui come altrove dimostra un’attenzione
e un acume straordinari verso la psicologia umana:
l’uomo è costantemente contraddittorio, vuole una
cosa e ne fa un’altra (e viceversa), vede il bene e
cerca il male (l’osservazione è già di sant’Agostino),
nel paradiso terrestre era immortale e viveva senza
lavorare, e disobbedisce a Dio per una mela... Nel
séguito il lettore incontrerà numerose altre osservazioni psicologiche, che lo mettono a contatto con la
natura umana più profonda e con la sua stessa psicologia. Come anticipo se ne possono citare due: «Noi
andavam per lo solingo piano Com’om che torna a la
perduta strada, Che ‘nfino ad essa li pare ire invano» (Pg I, 118-120); «Noi eravam lunghesso mare
ancora, Come gente che pensa a suo cammino, Che
va col cuore e col corpo dimora» (Pg II, 10-12).
10. Il poeta ricorre a piene mani a personaggi del
mondo classico per popolare l’inferno. Più avanti
s’incontreranno il giudice delle anime Minosse, il
cane Cèrbero con tre gole, il demonio Pluto, il centauro Nesso, le Arpìe, uccelli dal volto di donna,
ecc. Il recupero della mitologia greca nell’oltretomba cristiano non è un semplice artificio letterario: per il poeta come per i suoi contemporanei esisteva continuità tra il mondo classico ed il mondo
cristiano. Il primo ha dato all’uomo la ragione, la
filosofia e l’arte (il mondo greco), l’organizzazione
sociale (le città ben organizzate, le strade e gli acquedotti), le leggi e l’impero (il mondo latino); il
secondo ha completato il mondo classico con il battesimo, la fede, la rivelazione, la teologia e la salvezza.
11. Già il mondo romano aveva operato una sovrapposizione tra divinità romane e divinità greche:
Giove=Zeus (il dio del cielo, il padre e il più
potente degli dei), Giunone=Era (moglie di GioveZeus e protettrice della famiglia), Nettuno=Poseidone (il re del mare, fratello di Giove-Zeus),
Minerva=Athena (figlia di Zeus e dea della sapienza), Apollo=Apollo (figlio di Giove-Zeus e
protettore delle arti), Venere=Afrodìte (dea della
fecondità e dell’amore), Marte=Ares (dio della
guerra), Diana=Artemide (sorella gemella di Apollo, e dea della caccia e dei boschi), Mercurio=Ermes (messaggero degli dei e protettore dei
ladri e dei viandanti), Vulcano=Éfesto (il dio della
tecnica), Cèrere=Dèmetra (dea dei raccolti e delle
messi), Bacco=Dióniso (il dio del vino) ecc. Questa
sovrapposizione però non è totale: rimangono molte
divinità autoctone.
11.1. Quando ha sconfitto le religioni pagane, il
mondo cristiano fa qualcosa di simile: la triade capitolina (Giove, Giunone, Minerva) è sostituita dalla Santissima Trinità (il Padre, il Figlio e lo Spirito
Santo). La triade capitolina è a prevalenza femminile, invece la Santissima Trinità è totalmente maschile. Ma sembra una famiglia più normale: fin
dagli inizi dei tempi è profetizzato l’avvento di una
donna che sarà madre di Dio, cioè di Gesù Cristo. Il
concepimento avviene per l’intervento dello Spirito
Santo (le altre due persone della Trinità svolgono la
funzione rispettivamente di Padre e di Figlio) e di
un padre umano putativo. L’elemento femminile
così riappare, e in una forma del tutto originale: la
Madonna è una donna terrena, è vergine e madre di
Dio, ed è poi assunta in cielo in anima e corpo. Ma
è anche la madre di tutti gli uomini. E il fedele si
rivolge di preferenza a lei, se vuole che le sue preghiere siano ascoltate. In tal modo il Cristianesimo
propone un rapporto e un contatto fra umano e divino, che non aveva precedenti nella storia delle religioni.
12. Il mondo occidentale recupera in più occasioni
la cultura greca e latina: con il cristianesimo (dai
Padri della Chiesa a sant’Agostino), nel Medio Evo
(da Tommaso d’Aquino ai logici, da Dante a Marsilio da Padova ecc.), con l’Umanesimo ed il Rinascimento, con il Neoclassicismo, con il Romanticismo classicheggiante, con il Decadentismo ecc. La
cultura greca e latina sono sempre state considerate
valide per tutte le epoche e le uniche capaci di formare l’individuo. A ragione o a torto, sono ritenute
valide anche nel presente. O quasi: l’odierna rivoluzione legata al computer e alla digitalizzazione
delle informazioni sta travolgendo tutto e tutti –
l’economia, la società, la politica, la vita, i divertimenti, la ricerca, le scienze, l’insegnamento, la storia, la letteratura, i rapporti interpersonali e sociali
ecc. –. E sta riplasmando tutto a sua immagine e
somiglianza.
12.1. Con i motori di ricerca il lettore odierno ha
una visione completamente diversa della Divina
commedia. Può spostarsi con la velocità del pensiero da un canto all’altro, da una parola a un’altra,
può cercare i personaggi, le occorrenze, le frequenze ecc. e raccoglierle in pochi secondi; ed ha una
fruizione completamente diversa dei commenti che
si sono fatti al testo. Il suo approccio al testo – come agli altri testi digitalizzati – è enormemente più
articolato, più efficace e più profondo. Lo può controllare fin nei recessi più remoti. Ben inteso, purché abbia la capacità di usare l’enorme potenze di
calcolo del computer. Se proprio non ha fantasia,
può accontentarsi di una Divina commedia multimediale.
Divina commedia. Inferno, a cura di P. Genesini 24
13. In questo canto Virgilio indica i dannati ancor
prima d’incontrarli (lo farà anche con i lussuriosi di
If V, 52-72). In altri canti sono i dannati stessi che
indicano i loro compagni di pena, dopo aver raccontato la loro storia. Si tratta di una variazione sullo
stesso motivo.
14. Carónte si rifiuta di traghettare Dante, perché
vede in Dio che il poeta è destinato alla salvezza:
«E tu che se’ costì, anima viva, pàrtiti da cotesti,
che son morti». Ma poi che vide ch’io non mi non
mi partiva, disse: «Per altra via, per altri porti Verrai a piaggia, non qui, per passare: Più lieve legno
(=la navicella del purgatorio) convien (=è necessario) che ti porti» (vv. 88-93). Anche i demoni e le
creature dell’inferno in qualche modo sono legati a
Dio, loro creatore. E a Lui devono obbedienza.
14.1. La Divina commedia, che parla dell’altro
mondo, è curiosamente piena di corsi d’acqua:
nell’inferno ci sono l’Acherónte, lo Stige e il Flegetónte, che confluiscono nel lago gelato di Cocìto;
nel purgatorio il Letè e l’Eunoè. Ciò è comprensibile: le società tradizionali, che sono società agricole,
dipendono dai vantaggi che i fiumi a portata di mano assicurano: l’acqua serve dissetare le città e per
irrigare i campi; e il fiume è un comodo e poco costoso mezzo di trasporto oppure un facile mezzo di
difesa e un ostacolo difficile da superare. Le prime
civiltà sono fluviali: la Mesopotamia (il Tigri e
l’Eufrate), l’Egitto (il Nilo), Roma (il Tevere), Parigi (la Senna), Londra (il Tamigi) ecc. Il Danubio
bagna numerose capitali europee. Una curiosa eccezione è la Grecia, che però ha il mare. Tutto ciò vale anche per le altre civiltà del passato. Oggi la situazione è completamente diversa: l’uomo non dipende più in modo così radicale dai fiumi, perché
l’acqua è trasportata senza difficoltà dove serve. Per
capire il passato però è necessario vedere i fiumi con
gli occhi del passato.
15. Dante ricorre ancora a una similitudine (questa è
una delle più belle e famose del poema: «Come le
foglie autunnali, così cadevano i dannati». La fonte
è Virgilio, Eneide, VI, 309-312.
La struttura del canto è semplice: 1) Dante si preoccupa per la scritta minacciosa sopra la porta
d’entrata dell’inferno; ma Virgilio lo rassicura; 2)
oltre l’entrata i due poeti incontrano gli ignavi, tra i
quali ci sono gli angeli neutrali e l’ombra di colui
che fece per viltà il gran rifiuto; 3) proseguendo il
viaggio, i due poeti incontrano Carónte, che traghetta i dannati; 4) egli si rifiuta di traghettare Dante,
che è vivo, ma Virgilio lo fa tacere; 5) il terremoto,
che fa svenire il poeta, conclude il canto. 
Divina commedia. Inferno, a cura di P. Genesini 25
Canto V
Così discesi del cerchio primaio
giù nel secondo, che men loco cinghia,
e tanto più dolor, che punge a guaio.
1
Stavvi Minòs orribilmente, e ringhia:
essamina le colpe ne l’intrata;
giudica e manda secondo ch’avvinghia.
4
Dico che quando l’anima mal nata
li vien dinanzi, tutta si confessa;
e quel conoscitor de le peccata
7
vede qual loco d’inferno è da essa;
cignesi con la coda tante volte
quantunque gradi vuol che giù sia messa.
10
Sempre dinanzi a lui ne stanno molte;
vanno a vicenda ciascuna al giudizio;
dicono e odono, e poi son giù volte.
13
“O tu che vieni al doloroso ospizio”,
disse Minòs a me quando mi vide,
lasciando l’atto di cotanto offizio,
16
“guarda com’entri e di cui tu ti fide;
non t’inganni l’ampiezza de l’intrare!”.
E ‘l duca mio a lui: “Perché pur gride?
19
Non impedir lo suo fatale andare:
vuolsi così colà dove si puote
ciò che si vuole, e più non dimandare”.
22
Or incomincian le dolenti note
a farmisi sentire; or son venuto
là dove molto pianto mi percuote.
25
Io venni in loco d’ogne luce muto,
che mugghia come fa mar per tempesta,
se da contrari venti è combattuto.
28
La bufera infernal, che mai non resta,
mena li spirti con la sua rapina;
voltando e percotendo li molesta.
31
Quando giungon davanti a la ruina,
quivi le strida, il compianto, il lamento;
bestemmian quivi la virtù divina.
34
Intesi ch’a così fatto tormento
enno dannati i peccator carnali,
che la ragion sommettono al talento.
37
E come li stornei ne portan l’ali
nel freddo tempo, a schiera larga e piena,
così quel fiato li spiriti mali
40
di qua, di là, di giù, di sù li mena;
nulla speranza li conforta mai,
non che di posa, ma di minor pena.
43
E come i gru van cantando lor lai,
faccendo in aere di sé lunga riga,
così vid’io venir, traendo guai,
46
ombre portate da la detta briga;
per ch’i’ dissi: “Maestro, chi son quelle
genti che l’aura nera sì gastiga?”.
49
“La prima di color di cui novelle
tu vuo’ saper”, mi disse quelli allotta,
“fu imperadrice di molte favelle.
52
A vizio di lussuria fu sì rotta,
che libito fé licito in sua legge,
per tòrre il biasmo in che era condotta.
55
Ell’è Semiramìs, di cui si legge
che succedette a Nino e fu sua sposa:
tenne la terra che ‘l Soldan corregge.
58
1. Così dal primo cerchio discesi giù nel secondo,
che abbraccia uno spazio più piccolo, ma un dolore
tanto più grave, che costringe [le anime] a lamentarsi. 4. Qui sta Minosse, che incute orrore e digrigna i denti: esamina le colpe [delle anime]
nell’entrata, le giudica e le manda [nel cerchio che
indica] avvolgendo la coda. 7. Dico che, quando
l’anima malnata gli vien davanti, si confessa tutta, e
quel giudice dei peccati 10. vede quale luogo
dell’inferno le spetta e cinge la coda tante volte
quanti cerchi vuol che scenda. 13. Davanti a lui ci
sono sempre molte anime: vanno una dopo l’altra a
farsi giudicare, confessano i peccati, odono la condanna e precipitano giù. 16. «O tu che vieni in questo luogo di dolore» disse Minosse quando mi vide,
interrompendo il suo terribile compito, 19. «guarda
come fai ad entrare e di chi ti fidi: non lasciarti ingannare dall’ampiezza dell’entrata!» E la mia guida a lui: «Perché gridi? 22. Non cercar d’impedire
il suo viaggio, che è prestabilito: si vuole così là
(=nell’empìreo) dove si può ciò che si vuole, e più
non domandare!». 25. Ora incominciano a farsi sentire le voci di dolore; ora son venuto dove molto
pianto mi colpisce. 28. Venni in un luogo privo di
qualsiasi lume, che mugghia come fa il mare in
tempesta, se è sconvolto da venti contrari. 31. La
bufera infernale, che mai si arresta, travolge gli spiriti con la sua violenza: li rivolta, li percuote, li molesta. 34. Quando giungono davanti al precipizio, [i
dannati fanno sentire] le loro urla, il loro pianto, il
loro lamento; e bestemmiano l’onnipotenza divina.
37. Compresi che a quel tormento erano condannati
i peccatori carnali, che sottomettono la ragione
all’istinto. 40. E, come le ali portano gli stornelli
durante l’inverno in larga e fitta schiera, così quel
vento trascina quegli spiriti malvagi 43. di qua, di
là, di giù, di su. Nessuna speranza può mai confortarli né di tregua né di minor pena. 46. E, come le
gru van cantando i loro lamenti, facendo nell’aria
una lunga fila, così vidi venire, lamentandosi, 49.
ombre trascinate dal soffio impetuoso del vento.
Perciò dissi: «O maestro, chi sono quelle genti che
l’aria nera così castiga?». 52. «La prima di quelle
anime, di cui vuoi aver notizia» mi disse allora, «fu
imperatrice di molte nazioni. 55. Al vizio della lussuria fu così rotta, che per legge [nel suo regno] fece lecito ciò che piacesse, per liberarsi del biasimo
in cui era caduta. 58. È Semiramide, di cui si legge
che succedette a Nino e che fu sua sposa: governò
le terre, che ora son dominate dal sultano. 
Divina commedia. Inferno, a cura di P. Genesini 26
L’altra è colei che s’ancise amorosa,
e ruppe fede al cener di Sicheo;
poi è Cleopatràs lussuriosa.
61
Elena vedi, per cui tanto reo
tempo si volse, e vedi ‘l grande Achille,
che con amore al fine combatteo.
64
Vedi Parìs, Tristano”; e più di mille
ombre mostrommi e nominommi a dito,
ch’amor di nostra vita dipartille.
67
Poscia ch’io ebbi il mio dottore udito
nomar le donne antiche e ‘ cavalieri,
pietà mi giunse, e fui quasi smarrito.
70
I’ cominciai: “Poeta, volontieri
parlerei a quei due che ‘nsieme vanno,
e paion sì al vento esser leggeri”.
73
Ed elli a me: “Vedrai quando saranno
più presso a noi; e tu allor li priega
per quello amor che i mena, ed ei verranno”.
76
Sì tosto come il vento a noi li piega,
mossi la voce: “O anime affannate,
venite a noi parlar, s’altri nol niega!”.
79
Quali colombe dal disio chiamate
con l’ali alzate e ferme al dolce nido
vegnon per l’aere dal voler portate;
82
cotali uscir de la schiera ov’è Dido,
a noi venendo per l’aere maligno,
sì forte fu l’affettuoso grido.
85
“O animal grazioso e benigno
che visitando vai per l’aere perso
noi che tignemmo il mondo di sanguigno,
88
se fosse amico il re de l’universo,
noi pregheremmo lui de la tua pace,
poi c’hai pietà del nostro mal perverso.
91
Di quel che udire e che parlar vi piace,
noi udiremo e parleremo a voi,
mentre che ‘l vento, come fa, ci tace.
94
Siede la terra dove nata fui
su la marina dove ‘l Po discende
per aver pace co’ seguaci sui.
97
Amor, ch’al cor gentil ratto s’apprende
prese costui de la bella persona
che mi fu tolta; e ‘l modo ancor m’offende.
10
0
Amor, ch’a nullo amato amar perdona,
mi prese del costui piacer sì forte,
che, come vedi, ancor non m’abbandona.
10
3
Amor condusse noi ad una morte:
Caina attende chi a vita ci spense”.
Queste parole da lor ci fuor porte.
10
6
Quand’io intesi quell’anime offense,
china’ il viso e tanto il tenni basso,
fin che ‘l poeta mi disse: “Che pense?”.
10
9
Quando rispuosi, cominciai: “Oh lasso,
quanti dolci pensier, quanto disio
menò costoro al doloroso passo!”.
11
2
Poi mi rivolsi a loro e parla’ io,
e cominciai: “Francesca, i tuoi martìri
a lagrimar mi fanno tristo e pio.
11
5
Ma dimmi: al tempo d’i dolci sospiri,
a che e come concedette Amore
che conosceste i dubbiosi disiri?”.
11
8
61. L’altra è Didone, che si uccise per amore e che
ruppe il giuramento [di fedeltà] alle ceneri di Sichèo. La terza è la lussuriosa Cleopatra. 64. Vedi
Elena, che fu causa di una lunga e sanguinosa guerra; e vedi il grande Achille, che alla fine combatté
con l’amore [da cui fu sconfitto]. 67. Vedi Paride,
Tristano» e più di mille ombre mi mostrò e mi nominò con il dito, che amore fece uscire dalla nostra
vita. 70. Dopo che ebbi udito il mio maestro nominare le donne antiche e i cavalieri, provai compassione e per poco non venni meno. 73. Io cominciai:
«O poeta, volentieri parlerei a quei due (=Francesca
da Polenta e Paolo Malatesta) che vanno insieme e
che non sembrano opporre resistenza al vento». 76.
Ed egli a me: «Li vedrai quando saranno più vicini
a noi. Allora prègali per quell’amore che li conduce, ed essi verranno». 79. Non appena il vento li
spinge verso di noi, gridai: «O anime tormentate,
venite a parlare con noi, se altri (=Dio) non lo nega!». 82. Quali colombe, chiamate dal desiderio,
con le ali aperte e ferme al dolce nido vengono per
l’aria portate dalla loro volontà; 85. tali uscirono
dalla schiera dov’è Didone, venendo a noi per
l’aria maligna, così forte fu l’affettuoso richiamo.
88. «O essere vivente cortese e benigno, che per
l’aria tenebrosa vai visitando noi, che tingemmo il
mondo con il nostro sangue, 91. se ci fosse amico il
re dell’universo, noi pregheremmo lui per la tua pace, perché hai compassione del nostro male perverso. 94. Di quel che vi piace udire e parlare, noi udremo e parleremo a voi, mentre il vento, come ora
fa, qui tace. 97. La terra (=la città), dove nacqui, si
stende sulla marina dove il Po discende [nell’Adriatico], per aver pace con i suoi affluenti (=Ravenna). 100. L’amore, che nel cuor nobile si accende rapidamente, prese costui per la mia bella persona, che mi fu tolta, e fu così intenso, che ancora mi
sconvolge. 103. L’amore, che costringe chi è amato
a ricambiare l’amore, mi prese così fortemente per
la bellezza di costui, che, come vedi, ancor non mi
abbandona. 106. L’amore condusse noi ad una stessa morte. Caina (=la zona più profonda dell’inferno) attende chi spense la nostra vita (=il marito
Gianciotto Malatesta).» Essi ci dissero queste parole. 109. Quando io intesi quelle anime travagliate,
chinai il viso e lo tenni basso, finché il poeta mi
disse: «Che pensi?». 112. Quando risposi, cominciai: «Ohimè, quali dolci pensieri, quale desiderio
condusse costoro a quella morte dolorosa!». 115.
Poi mi rivolsi a loro per parlare, e cominciai: «O
Francesca, le tue sofferenze mi addolorano e m’impietosiscono fino alle lacrime. 118. Ma dimmi: al
tempo dei dolci sospiri, quando e come l’amore vi
fece conoscere i desideri ancora inespressi?». 
Divina commedia. Inferno, a cura di P. Genesini 27
E quella a me: “Nessun maggior dolore
che ricordarsi del tempo felice
ne la miseria; e ciò sa ‘l tuo dottore.
12
1
Ma s’a conoscer la prima radice
del nostro amor tu hai cotanto affetto,
dirò come colui che piange e dice.
12
4
Noi leggiavamo un giorno per diletto
di Lancialotto come amor lo strinse;
soli eravamo e sanza alcun sospetto.
12
7
Per più fiate li occhi ci sospinse
quella lettura, e scolorocci il viso;
ma solo un punto fu quel che ci vinse.
13
0
Quando leggemmo il disiato riso
esser basciato da cotanto amante,
questi, che mai da me non fia diviso,
13
3
la bocca mi basciò tutto tremante.
Galeotto fu ‘l libro e chi lo scrisse:
quel giorno più non vi leggemmo avante”.
13
6
Mentre che l’uno spirto questo disse,
l’altro piangea; sì che di pietade
io venni men così com’io morisse.
13
9
E caddi come corpo morto cade. 14
2
121. E quella a me: «Non c’è alcun dolore più
grande che ricordarsi del tempo felice nella miseria
(=infelicità), come sa bene il tuo maestro. 124. Ma,
se vuoi proprio conoscere il primo inizio del nostro
amore, parlerò [seppur] come colui che piange e
parla. 127. Noi leggevamo un giorno per diletto
come l’amore [per Ginevra] strinse Lancillotto: eravamo soli e senz’alcun sospetto. 130. Per più volte quella lettura ci spinse a guardarci negli occhi e
ci fece impallidire; ma fu soltanto un punto quel
che ci vinse. 133. Quando leggemmo che la bocca
sorridente fu baciata da tale amante, questi, che non
sarà mai da me diviso, mi baciò 136. la bocca tutto
tremante. Galeotto (=mezzano) fu il libro e chi lo
scrisse! Quel giorno non proseguimmo più la lettura». 139. Mentre uno spirito parlava, l’altro piangeva. E [per il turbamento] io venni meno, come se
morissi. 142. E caddi come un corpo morto cade.
I personaggi
Minosse, figlio di Zeus e di Europa, è il mitico re di
Creta che gli antichi avevano trasformato nel giudice che amministra con saggezza la giustizia nel
mondo dei morti. La moglie Pasifae genera il Minotauro, un essere per metà toro e per metà uomo, concepito con un rapporto sessuale contro natura. Dante
ne recepisce la figura e la funzione, inserendole in
un contesto cristiano. La fonte è Virgilio, Eneide,
VI, 432-433.
Le donne antiche e ’ cavalieri, indicati dal poeta,
sono stati condotti a morte dall’amore: si sono uccisi
o sono stati uccisi.
Semiramide, leggendaria regina degli assiri (non
dell’Egitto) (1356-1314 a.C.), per evitare l’accusa
d’incesto, rende per legge leciti i rapporti tra genitori e figli. Si narra che uccise il marito e fu uccisa dal
figlio. Nel Medio Evo è, con Cleopatra, il simbolo
stesso della lussuria.
Didone, regina di Cartagine, dimentica il giuramento di fedeltà fatto a Sichèo, il marito morto, e
s’innamora di Enea, naufragato con le sue navi vicino alla città. Si suicida quando questi l’abbandona e
riparte per volere degli dei. La sua vicenda è narrata
da Virgilio, Eneide, IV.
Cleopatra è regina d’Egitto (67-30 a.C.). È amante
di C. Giulio Cesare, poi di Marco Antonio, quindi
tenta anche con il giovane Ottaviano, ma senza successo. Per non cadere nelle mani di questi, si uccide
facendosi mordere da un serpente velenoso. È l’unico personaggio storico.
Elena, moglie di Menelao, re di Sparta, e famosa
per la sua bellezza (tutti i prìncipi achei l’avevano
chiesta in sposa), è la causa della lunga guerra tra
achei e troiani sotto le mura di Troia, narrata da
Omero nell’Iliade. È rapita da Paride, che la porta
con sé a Troia. Menelao e il fratello Agamennone
organizzano una spedizione con gli altri prìncipi achei (Achille, Ulisse, Diomede ecc.), che si conclude dieci anni dopo con la distruzione di Troia.
Achille, figlio di Peleo, è il più forte guerriero acheo che partecipa alla guerra di Troia. S’innamora
di Polisséna, figlia di Priamo, re di Troia, a causa
della quale si lascia attirare in un agguato: è ucciso
da Paride, fratello di Polisséna, che lo colpisce con
una freccia nel tallone, il suo punto debole.
Paride, figlio di Priamo, re di Troia, e di Ecùba, è
famoso per la sua bellezza e per la sua capacità di
giudicare la bellezza femminile. Tre dee, Atena,
Era ed Afrodite, si rivolgono a lui, affinché indichi
la più bella. Vince Venere, che lo corrompe promettendogli Elena, la donna più bella del mondo.
Ciò causa la guerra di Troia. Con una freccia uccide Achille e con una freccia è a sua volta ucciso da
Filottete. Nel Medio Evo è uno dei protagonisti del
Ciclo dei cavalieri antichi, che si pone accanto al
Ciclo carolingio e al Ciclo bretone.
Tristano è un cavaliere inglese protagonista di una
tragica storia d’amore, rielaborata in diverse versioni (la prima è Tristan di Thomas, 1170). A causa
di un filtro s’innamora di Isotta, moglie dello zio
Marco, re di Cornovaglia, che lo scopre e lo uccide.
Francesca da Polenta, figlia di Guido da Polenta,
signore di Ravenna, verso il 1280 va in sposa a
Gianciotto Malatesta, signore di Rimini. Il matrimonio è forse combinato per motivi politici, poiché
serve ad avvicinare le due famiglie, in continua lotta tra loro. Essa accetta la corte del cognato, Paolo
Malatesta. Gianciotto li scopre e li uccide (1285
ca.). Il fatto non è riportato dalle cronache del tempo. L’unica fonte (comprensibilmente non affidabile) è costituita dai versi di Dante, che hanno dato
luogo a variazioni successive: Francesca sarebbe
caduta vittima di un inganno. Le viene promesso
come marito Paolo, che ella amava, ma poi scopre
che ha sposato Gian Ciotto, che era zoppo.
Divina commedia. Inferno, a cura di P. Genesini 28
Caina è la prima delle quattro zone in cui è diviso
l’ultimo cerchio dell’inferno. Punisce i traditori dei
parenti. Le altre tre sono Antenòra, Tolomea, Giudecca, che puniscono rispettivamente i traditori della patria, degli ospiti e dei benefattori.
Lancillotto del Lago, uno dei cavalieri della Tavola
rotonda, è protagonista del poema cavalleresco Lancelot, scritto in francese antico (1220-1235): egli
s’innamora della regina Ginevra, moglie di re Artù.
Il loro incontro è favorito dal siniscalco Galehaut,
Galeotto. Nel poema è la regina che prende l’iniziativa.
Commento
1. Dante, che ha vivissimo il senso dello spettacolo,
in questo canto, come in altri, si sdoppia: si avvicina
al dramma di Francesca, che ha tradito il marito,
come credente, come cittadino e come uomo. Come
credente è costretto a condannare; come cittadino
poi non può accettare che le regole sociali siano infrante; come uomo invece partecipa intensamente al
dolore. Egli comprende, ma non assolve: lo svenimento finale dimostra sia l’intensità del coinvolgimento sia il proposito di non assolvere un comportamento moralmente e civilmente condannabile. Egli mette in contrasto le esigenze del cuore di Francesca, innamorata di Paolo, con il comportamento
che le è imposto dalle regole sociali: essa è sposa di
Gianciotto e non può tradire il marito.
1.1. Questa strategia (vedere una questione da più
punti di vista, tra loro coordinati), che attraversa tutto il poema, si riallaccia al metodo di Tommaso
d’Aquino: di una questione si devono vedere le varie soluzioni, che poi si devono reinterpretare per
farne emergere il loro nucleo più profondo di validità, eliminandone gli aspetti accessori. Tale metodo
rivela tutta la sua efficacia in ambito teorico – filosofico e teologico – e ugualmente in ambito pratico.
Il metodo risulta valido per il cielo come per la terra, per la teologia come per la politica. E comprensibilmente anche per l’economia e la morale.
1.2. Il lettore o la lettrice, che si immedesima nella
donna, si trova nella difficoltà di scegliere: l’amore
o la fedeltà al marito? Si vorrebbero tutte e due le
cose, ma in genere non è possibile (e poi può banalmente succedere che l’erba del vicino sia sempre più
verde e che, una volta assaggiata, si scopre uguale a
quella che già si mangia). Il dilemma è un altro filo
conduttore del poema. Si trovano davanti a un dilemma ad esempio Farinata degli Uberti e Cavalcante de’ Cavalcanti (vita pubblica o vita privata? E
l’una esclude l’altra) (If X) e Ulisse (la famiglia o
l’esplorazione del mondo disabitato?)(If XXVI).
Addirittura il poeta espone il dilemma nella sua
forma teorica canonica, proposta da un logico del
sec. XIII, quella dell’asino di Buridano (Pd IV, 1-4):
se si è posti tra due cibi, ugualmente saporiti, quali
tra i due si sceglierà? Nell’incertezza, si rischia di
morire di fame. Buridano (prima del 1300-1358ca.)
aveva fatto l’esperimento con un asino, davanti al
quale aveva posto due mucchi di fieno del tutto uguali. Aveva perso l’asino, ma aveva dimostrato che
anche gli esseri senza ragione fanno una scelta soltanto se c’è almeno un motivo per farla. Con il dilemma il poeta attua una delle infinite forme della
drammatizzazione, con la quale spinge il lettore a
immedesimarsi nei personaggi e a sentire come proprie le scelte che essi sono costretti a fare.
1.3. È difficile capire come il pensiero laico possa
accusare Dante, Tommaso d’Aquino, la Chiesa e
più in generale il Medio Evo di avere la testa tra le
nuvole o nell’al di là e di perdere tempo a parlare
di morale, di salvezza dell’anima o del sesso degli
angeli. L’ipotesi più probabile è che il pensiero laico non abbia mai letto i testi di questi autori, li
condanni per partito preso, per pregiudizio, per paura di confrontarsi... Tutti motivi che fanno onore alla serietà e alla correttezza scientifica, che caratterizzerebbe il mondo laico e che sarebbe del tutto
assente negli autori così sbrigativamente condannati.
2. La condanna (o l’assoluzione) civile dei due cognati sarebbe stata poco efficace dal punto di vista
narrativo, anzi avrebbe messo il poeta sullo stesso
piano del (e contrapposto al) lettore che non la pensava come lui. E il lettore si sarebbe risentito. Perciò egli non la mette in primo piano, resta alla condanna religiosa e insiste sulle sue reazioni personali. In altri casi, e ben più importanti, il poeta prende
invece posizione. Egli vuole coinvolgere, ma contemporaneamente lasciar spazio anche al lettore!
3. Dante descrive in termini stilnovistici l’amore
dei due cognati: «L’amore – dice Francesca – fa
rapidamente presa sul cuore gentile e costringe chi
è amato a ricambiare l’amore». In tal modo egli recupera la sua esperienza poetica giovanile, anche
se, ciò facendo, compie un anacronismo. Francesca
e Paolo sono nobili e non possono innamorarsi in
termini stilnovistici, ma in termini cortesi. Lo stilnovismo (1274-94ca.) viene dopo la poesia cortese
della Scuola siciliana (1230-60ca.) ed è l’espressione letteraria della borghesia commerciale e cittadina, che in tutta Italia sta emergendo lottando
contro le forze politiche tradizionali, cioè la nobiltà
e la Chiesa. Con questa classe il poeta deve schierarsi a séguito degli Ordinamenti di giustizia promulgati a Firenze da Giano della Bella (1294), che
imponevano l’iscrizione a un’arte, per entrare nella
vita politica.
3.1. Dello stilnovismo il poeta recupera qui la prima delle tesi tre (l’amore e il cuor gentile sono una
cosa sola), che espone in due versioni (vv. 100 e
103). Essa poi non comparirà più. La seconda tesi
(la nobiltà non è nobiltà di sangue, che si eredita; è
nobiltà d’animo, che si acquista con il proprio impegno e con i propri meriti) è tendenzialmente sostituita con la tesi rifiutata. La terza tesi (la donna è
un angelo del cielo, disceso sulla terra per portare
l’uomo a Dio) aveva fatto la sua comparsa poco
prima (If II, 55-57) e non ricomparirà più. In Pg
XXIV, 52-55, egli dà una definizione di Dolce stil
novo, che dimentica tutti gli aspetti innovatori della
corrente ed insiste sull’ispirazione amorosa e
sull’Amore che detta nel cuore del poeta, una concezione classica della poesia: Dio ispira e detta allo
scrittore sacro. Il motivo di questo cambiamento è 
Divina commedia. Inferno, a cura di P. Genesini 29
che egli apparteneva alla piccola nobiltà, era entrato
nel ranghi della borghesia in séguito agli Ordinamenti di giustizia di Giano della Bella (1294), ma
poi le vicende politiche lo avevano staccato dalle
sorti della borghesia, perciò aveva prima proposto lo
stilnovo, che era legato alla borghesia cittadina, poi
aveva preso le distanze da esso.
3.2. La prima tesi assume però una formulazione più
complessa e incisiva: a) «L’amore, che nel cuor nobile si accende rapidamente, prese costui per la mia
bella persona, che mi fu tolta, e fu così intenso, che
ancora mi sconvolge»; b) «L’amore, che costringe
chi è amato ad amare, mi prese così fortemente per
la bellezza di costui, che, come vedi, ancor non mi
abbandona» (vv. 100-105). Ciò non basta: c) l’amore non riguarda soltanto l’animo, coinvolge anche la
cultura, la bellezza ed il piacere del corpo. Dante fa
un’ulteriore aggiunta: d) l’amore li ha condotti ambedue alla morte (v. 106). Quindi ribadisce con altre
parole la fine tragica dei due amanti: e) Caina attende il marito che li ha uccisi (v. 107). Questi ultimi due punti si contrappongono alla gioia e
all’intensità dei momenti d’amore, così il lettore
viene coinvolto e reso più partecipe al dramma dei
due amanti.
4. L’amore dei due cognati ha però anche altri due
aspetti significativi: a) esso è provocato in lui dalla
bellezza fisica di lei (ciò riporta all’amore cortese
della Scuola siciliana); e in lei dal piacere fisico
che ottiene da lui (ciò riporta alla visione epicurea
della vita, professata anche da un amico del poeta,
Guido Cavalcanti; qui però piacer può significare
ancora bellezza fisica); e b) essi s’innamorano non
per le loro capacità o per la loro intraprendenza o
travolti dall’istinto biologico, ma perché vi sono
spinti da un libro – la cultura –, che fa loro scoprire
il bacio, la loro bellezza ed il piacere: «Galeotto
(=mezzano) fu il libro e chi lo scrisse» (v. 137). Per
il poeta quindi la cultura arricchisce ed amplia le
possibilità di esperienza dell’individuo, ma contemporaneamente ha anche una grande capacità di manipolare le coscienze ed il comportamento degli
uomini.
4.1. Ed egli lo fa, manipola a destra e a manca, un
verso dopo l’altro. Ma non lo dice mai, altrimenti la
manipolazione non avrebbe effetto. E non perde occasione per manipolare la mente ed il cuore del suo
indifeso lettore... Poco dopo il poeta mostra al lettore come deve reagire davanti alla storia dei due amanti: china il capo, lo tiene basso in segno di meditazione, tanto che Virgilio gli chiede che fa. Ed egli
risponde: «Ohimè, quali dolci pensieri, quale desiderio condusse costoro a quella morte dolorosa!»
(vv. 112-114). E dimostra partecipazione, un po’ di
curiosità morbosa ed anche invidia nei confronti dei
due cognati. L’intera Divina commedia è un’immensa trappola, per manipolare il punto di vista, i
pensieri, i sentimenti, le emozioni e i desideri dell’ignaro lettore.
4.2. La Chiesa del tempo condivide quest’idea di
manipolare le coscienze con la cultura e pratica una
strategia apparentemente contraddittoria: a) sul piano istituzionale impone ecclesiastici quali maestri
all’interno delle università; e b) al livello popolare
diffonde la convinzione che è meglio essere ignoranti e andare in paradiso, piuttosto che intelligenti
e andare all’inferno. In Ser Lo e lo scolaro dannato, una delle prediche raccolte nello Specchio di
vera penitenza, il frate domenicano Jacopo Passavanti (1302ca.-1357), il maggiore predicatore del
sec. XIV, parla di uno scolaro intelligentissimo ma
viziosissimo (le due cose s’identificano), che usava
le sue conoscenze di logica per mettere in difficoltà
e per vincere gli avversari. Muore all’improvviso e
va all’inferno. Una notte appare al suo maestro,
mentre è occupato nel suo studio; gli dice di essere
dannato e gli parla dell’intensità delle pene infernali. Il maestro, per non fare la stessa fine, abbandona
l’insegnamento e si ritira in un eremo. All’interno
della Chiesa l’ostilità verso la cultura è provocata
dalla convinzione che l’uomo di cultura scopre le
sue capacità e perciò insuperbisce. Insuperbendo,
non obbedisce più al potere (politico e soprattutto
religioso) tradizionale, cerca nuove prospettive,
nuovi valori e nuovi ideali. In questo modo mette in
crisi l’ordine costituito.
5. La seconda tesi, riassunta nel verso «Galeotto
(=mezzano) fu il libro e chi lo scrisse» (v. 137), è
particolarmente importante. Perciò costituisce tutta
la seconda risposta di Francesca e riempie la seconda parte del canto. Essa si può esprimere anche in
un altro modo: l’amore sorge non sotto la pressione
dell’istinto o della natura, ma per merito o demerito, cioè a causa della cultura. Insomma per Dante
senza il libro, senza la cultura essi non avrebbero
mai scoperto il loro amore, la loro bellezza, la reciproca attrazione e il reciproco piacere. Di conseguenza la cultura vince e plasma la natura anche nel
caso delle forze più irrazionali dell’uomo, quelle
degli istinti vitalistici. Molti non condivideranno
questa tesi di Dante o che lo scrittore attribuisce a
Francesca. Nessun problema. Ma forse non si dovrebbe dimenticare che i libri sono stati scritti per
essere efficaci e che contengono esperienza altrui.
Chi li legge può bruciare le tappe, appropriandosi
di tale esperienza. Se dovesse imparare tutto da solo, impiegherebbe un tempo sproporzionato, più
lungo della sua vita. E questa prospettiva non è praticabile.
5.1. Questa tesi acquista un’importanza più incisiva, se si tiene presente che pochi decenni dopo G.
Boccaccio nel Decameron (1349-51) sostiene la
tesi opposta: la natura non può essere dominata, né
plasmata, né repressa dalla cultura. Essa troverà
immancabilmente il modo di insorgere e di manifestarsi. Nell’Introduzione alla quarta giornata racconta la novelletta delle papere: Filippo Balducci
ama molto la moglie. Quando questa muore, si ritira
sul monte Asinaio, sopra Firenze, con il figlio di
due anni. Passano gli anni e il figlio cresce. Un
giorno egli porta il figlio ormai diciottenne in città
per fare le consuete provviste. Il figlio, che non vi
era mai stato, si meraviglia di tutto ciò che vede. E
chiede il nome dei palazzi, del bue e dell’asino. Per
caso incontrano un gruppo di donne al ritorno da un
pranzo di nozze. Il figlio chiede che cosa sono. il 
Divina commedia. Inferno, a cura di P. Genesini 30
padre prima si rifiuta, poi dice che sono delle papere. Il figlio chiede subito al padre di poterne portare
una nel loro romitaggio. Il padre scopre con amarezza che la sua educazione – la cultura – non era riuscita a domare nel figlio la forza dell’istinto – la natura –. La tesi di Boccaccio è quindi completamente
antitetica a quella di Dante. Sorge perciò il problema di discutere chi ha ragione. Ma prima vale la pena di ricordare che nel 1363 lo scrittore fiorentino si
fa terrorizzare da un frate che gli preannuncia le pene dell’inferno, perché ha scritto un libro licenzioso
come il Decameron. E precipita in una profonda crisi interiore, dalla quale lo fa uscire l’amico Petrarca,
che da sempre aveva preso gli ordini minore e che
gli dice d’infischiarsene di quel frate del malaugurio, perché la cultura – il libro – è più importante di
tutto il resto. Insomma in vecchiaia per Boccaccio la
cultura s’impone sulla natura...
5.2. ...e poi vale la pena di ricordare che Dante
cambia idea in Pd VIII, 97-148, quando propone una
concezione meritocratica della società: la Provvidenza manda sulla terra tutte le capacità che servono
per il buon funzionamento della società. Ma gli uomini spingono a farsi religioso chi è nato per cingere
la spada e a farsi sovrano chi è nato per far prediche.
Così la società funziona male. Qui il poeta non fa il
minimo cenno alle capacità manipolatrici e plasmatrici della cultura. In vecchiaia quindi i due autori si
scambiano le tesi. E resta problematico il rapporto
tra natura e cultura...
6. Francesca è ancora travolta dalla passione e rivive
la sua storia d’amore e di morte come se fosse appena successa: «Amor condusse noi ad una morte» (v.
106). L’amore è ribadito anche dall’odio che prova
verso il marito che l’ha uccisa e l’ha privata del piacere visivo e fisico che Paolo le dava: «Caina attende chi a vita ci spense» (v. 107). Essa è chiusa nel
suo amore o nel suo egoismo e dimentica che era
moglie di Gianciotto. Non ci pensa mai. Dimentica
le regole sociali. Non dice neanche se il marito la
trascurava o meno. Dal suo punto di vista non è importante. È importante soltanto il piacere reciproco
che i due innamorati si davano al livello visivo con
la bellezza dei loro corpi e al livello fisico con l’uso
dei loro corpi.
6.1. Non è male confrontare la figura di Francesca
con le altre figure femminili del poema, quelle positive o idealizzate: Pia de’ Tolomei (Pg V), Matelda
(Pg XXVIII), Beatrice (If II e Pg XXX), Piccarda
Donati (Pd III), la Vergine Maria (Pd XXXIII). E
quelle che si sprofondano nella realtà: la prostituta
Taide (If XVIII), la «femmina» (Pg XIX), la meretrice che rappresenta la Chiesa (Pg XXXII), la ninfomane Cunizza da Romano e la prostituta Raab (Pd
IX).
6.2. Né ricordare che la Francesca passionale e romantica di F. de Sanctis (1817-1883) non ha niente
a che fare con la Francesca dantesca. Francesca non
è travolta dalla passione (come vorrebbero le teorie
romantiche), ma si innamora secondo le regole stilnovistiche (chi è amato non può resistere all’amore)
e dell’amor cortese (il reciproco piacere fisico e visivo che i due amanti si danno) in un contesto letterario raffinatissimo e capace di condizionare le azioni di coloro che s’intrattengono con tale letteratura. È la cultura che ha la meglio sulla passione,
che permette ai desideri di manifestarsi, e che plasma e dà forma ai desideri inespressi. Senza la cultura, senza tale cultura, non sarebbe stato possibile
il tradimento. Insomma niente è meno spontaneo e
meno istintivo dell’amore-passione dei due cognati.
6.3. Dante intuisce una soluzione letteraria che in
séguito porterà a risultati sbalorditivi: l’allusione.
Francesca dice che «quel giorno più non vi leggemmo avanti» (v. 138). Non dice quel che lei e
Paolo fanno. Dirlo sarebbe stato banale, noioso ed
anche volgare. Ma il lettore immagina, rabbrividisce e invidia; e prima di lui immagina Dante (vv.
118-120) che, come in altri casi, il lettore deve
prendere come modello di comportamento (glielo
suggerisce lo stesso poeta). Altri versi che dicono e
non dicono sono le parole del conte Ugolino della
Gherardesca «Poscia, più che ‘l dolor, poté ‘l
digiuno» (If XXXIII, 75) e le parole di Piccarda
Donati «Idio si sa qual poi mia vita fusi» (Pd III,
108). Quest’ultimo è anche un verso sintetico. Con
i versi allusivi il poeta eccita e attiva in modo particolare la memoria e l’immaginazione del lettore.
6.4. Per ora si diletta ad usare una soluzione molto
leziosa: indicare i personaggi non per nome ma con
una lunga perifrasi (vv. 97-99). Ma conosce già, da
If III, 58-60, le variazioni sul nome detto e non detto, taciuto… Peraltro la perifrasi non è tanto una
figura retorica: essa indica realisticamente un individuo con quello che fa o che ha fatto o che gli è
successo. Ne dà insomma una definizione fattuale,
comportamentistica. La perifrasi rimanda alle intense discussioni medioevali sulla sostanza e sugli accidenti, che compaiono anche in Pd XVII, 37-45, e
Pd XXIII, 85-93. Per l’uomo la realtà soffre di una
radicale frattura tra sostanza (essere uomo) e accidenti (avere la barba, che alcuni uomini hanno ed
altri non hanno). Ma in Dio è da sempre chiaro come gli accidenti costituiscano parte integrante della
sostanza. Egli vede tutto ante rem (prima della cosa, prima che di una cosa si possa fare esperienza),
gli uomini possono vedere soltanto post rem (dopo
la cosa, a partire dall’esperienza).
7. La lussuria è il peccato più leggero ed è punita
nel primo cerchio dell’inferno. Il tradimento nelle
sue varie manifestazioni è il peccato più grave ed è
punito nel nono cerchio, il più profondo dell’inferno. Dante punisce peccati che sono sostanzialmente colpe sociali, non colpe religiose. Sono reati. Le due sole eccezioni sono forse gli eretici (If X)
e i bestemmiatori contro Dio (If XIV). Egli riprende
e rielabora in modo meticoloso una classificazione
delle colpe e delle punizioni di origine aristotelica,
fatta propria dalla cultura religiosa del suo tempo.
La punizione rispetta sempre la legge del contrappasso per analogia (i lussuriosi sono travolti dalla
bufera infernale come in vita lo erano dalla bufera
delle passioni) o per contrasto (chi ha guardato con
invidia ha gli occhi cuciti con un filo di ferro). Il
pensiero laico non ha mai affrontato seriamente il
problema delle colpe e delle pene terrene che la 
Divina commedia. Inferno, a cura di P. Genesini 31
società deve comminare a chi infrange le sue regole.
8. Il tema dell’amore, affrontato in questo canto, va
confrontato con la poesia amorosa del sec. XIII:
l’amore della letteratura provenzale, la Scuola siciliana, la Scuola toscana, la corrente comicorealistica e il Dolce stil novo, che recuperano la figura della donna, tradizionalmente intesa come colei che porta l’uomo al peccato. Accanto a queste
correnti laiche c’è la letteratura religiosa passata e
presente, che propone l’amore verso Dio (i Padri
della Chiesa, sant’Agostino, Francesco d’Assisi,
Tommaso d’Aquino ecc.) e che condanna la donna
come tentatrice (in particolare la predica Il carbonaio di Niversa contenuta nello Specchio di vera
penitenza di J. Passavanti, 1354).
9. La fonte più consistente del canto a prima vista
sembra non il Dolce stil novo, ma il De amore di
Andrea Cappellano (sec. XII). In realtà l’opera del
poeta francese non è fonte diretta, è già stata filtrata
attraverso il Dolce stil novo e dal Dolce stil novo
passa all’Inferno, dove subisce ulteriori rimaneggiamenti e notevoli articolazioni. In Pg XXIV, 52-
55, il poeta procede sulla stessa linea: dà una definizione di Dolce stil novo, che non ha niente a che fare né con l’amore stilnovistico di Francesca e Paolo,
né con le idee poetiche professate nella sua giovinezza...
10. Dante fa tacere Paolo (e Virgilio), perché ancora
non sa muovere tre personaggi contemporaneamente.
In If X riesce a muoverne quattro, anche se faticosamente: lui stesso, Virgilio, Farinata degli Uberti,
Cavalcante de’ Cavalcanti. In If XIII riesce a manovrarne abilmente sei: lui stesso, Virgilio, Pier delle
Vigne, Lano da Siena, Giacomo da Sant’Andrea e
l’anonimo fiorentino. In If XXX riesce a muoverne
ancora di più. Anche a questo proposito egli fa valere il principio della varietà: ora canti con pochi personaggi, ora canti con molti, che mescola tra loro
con estrema abilità.
11. Il silenzio di Paolo nasconde anche il tentativo
di far tacere il personaggio. Ed è meglio che egli
taccia: non ha niente da dire, se ha qualcosa da dire
lo dice male, avrà anche preso l’iniziativa, ma tutto
è finito lì, perché soltanto la donna è riuscita ad alzare e a vivere il loro amore ad un livello di raffinata cultura e letteratura e di raffinata esperienza visiva e fisica. Gli uomini in genere sono banali e superficiali. La soluzione narrativa di far parlare tutti i
personaggi incontrati è ovvia e banale. Perciò il poeta cerca di aggirarla in due modi: a) un personaggio
– Virgilio o un’anima – parla di un altro; b) il personaggio, che nelle attese dovrebbe parlare, resta
muto. È muta «l’ombra di colui che fece per viltade
il gran rifiuto» (If III, 60), l’anima di Diomede,
compagno di pena di Ulisse (If XXVI, 85-90),
l’arcivescovo Ruggieri degli Ubaldini, il cui teschio
è addentato dal conte Ugolino della Gherardesca (If
XXXIII, 1-3) ecc.
12. Al tempo di Dante i matrimoni erano concordati,
quando gli interessati erano ancora in giovanissima
età, perché la cosa più importante era la dote che
ogni famiglia assegnava. Dante non fa eccezione alla regola: il suo matrimonio viene concordato nel
1277 dalle due famiglie e sposerà Gemma Donati
nel 1285. Il suo matrimonio sembra riuscito: tre o
quattro figli, non ostante l’esilio. Davanti alla possibilità, molto reale, di una vita di stenti e di privazioni i sentimenti personali passavano inevitabilmente in secondo piano. L’amore sentimentale, come oggi è inteso, ha una origine recente: il Romanticismo che sorge in Germania alla fine del Settecento e che dalla Germania si diffonde in tutta
l’Europa. Il Romanticismo scopre l’individuo, le
sue esigenze e la sua radicale diversità rispetto a
tutti gli altri individui. Per l’Illuminismo settecentesco invece tutti gli uomini sono uguali, accomunati dalla stessa ragione; e l’amore è sentimentale e
significa un minimo di benessere economico. Per il
resto le donne e ugualmente gli uomini sono intercambiabili.
13. In questo canto il poeta mette tra loro in contrasto esigenze dell’individuo, norme sociali e norme
morali. In If X egli mette in contrasto e drammatizza l’uomo tutto dedito alla politica (Farinata degli
Uberti) e l’uomo che pensa unicamente alla famiglia e ai figli (Cavalcante de’ Cavalcanti). In If
XXVI egli mette in contrasto gli affetti familiari e
la sete insaziabile di conseguire «virtute e canoscenza» (Ulisse). Egli attua questa strategia per coinvolgere il lettore e per metterlo davanti ad una
situazione che richiede una scelta drammatica: le
due scelte sono equivalenti, hanno ugualmente aspetti positivi e aspetti negativi. La scelta perciò
non è affatto indolore. Il lettore è coinvolto e
s’identifica nel personaggio che deve fare la scelta.
Ma, qualunque scelta faccia, deve soffrire. Dante
vuol fare poesia, vuol fare dramma, vuole anche insegnare ad affrontare concretamente e positivamente la vita: talvolta l’uomo si trova di fronte a scelte
difficili e che non può evitare. Deve fare la sua parte e la sua scelta, tenendo presente non il punto di
vista limitato ed egoistico dell’individuo, ma quello
generale della società, perché si deve pensare in
primo luogo alla società. Il bene della società si riversa poi sull’individuo.
14. L’ambito della famiglia, degli affetti familiari e
della paternità è uno degli ambiti che permette i
contrasti più sentiti e le drammatizzazioni più efficaci. Ulisse (If XXVI, 90-102) dimentica il figlio,
che non ha mai visto, il padre e la moglie, per seguire «virtute e canoscenza». Guido da Montefeltro
(If XXVII, 61-133) si danna, invece suo figlio Bonconte da Montefeltro (Pg V, 85-129) si salva. Il
conte Ugolino della Gherardesca (If XXXIII, 43-78)
dai pisani è incarcerato con i figli e i nipoti nella
torre della Muda e fatto morire di fame. Dante si
sente figlio spirituale di Virgilio, il suo maestro e il
suo autore, che lo ha avviato alla poesia (If I, 85-
87), ma, come simbolo della ragione, ne vede i limiti (Pg 31-39). Si sente figlio spirituale anche di
Brunetto Latini, che in vita, durante i loro incontri,
gli ha insegnato come l’uomo si eterna con la fama
presso i posteri (If XV, 79-87), ma non ne condivide affatto le inclinazioni sessuali contro natura. Il
padre per eccellenza, sempre misericordioso, è il
Padre che è nei cieli, a cui il poeta dedica un’in-
Divina commedia. Inferno, a cura di P. Genesini 32
tensa preghiera (Pg XI, 1-30): «O Padre nostro, che
ne’ cieli stai...». Grazie alla drammatizzazione la
problematica che affronta coinvolge la mente, il
cuore ed ogni fibra del lettore.
15. Il dialogo di Francesca e Dante va paragonato
con i dialoghi successivi, a due e a tre voci, che ha il
poeta. Ad esempio con Ciacco (If VI), con Farinata
degli Uberti e Cavalcante de’ Cavalacanti (If VI),
con il maestro Brunetto Latini (If VI) ecc. In questo
modo è possibile riscontrare somiglianze e differenze di contenuto e di struttura tra un incontro (e un
dialogo) e l’altro.
16. Alla fine del canto Dante sviene. La conclusione
è troppo appariscente e faticosa, ma il poeta è ancora agli inizi. Egli però mostra di avere già ben chiara
la sua strategia presente e futura, perché fa svolgere
allo svenimento una triplice funzione: a) quella
semplice di chiudere in modo netto il canto; e b)
quella più complessa di esprimere turbamento per le
parole di Francesca (la cultura manipola gli animi;
Francesca e Paolo hanno scoperto il loro amore a
causa del poema cavalleresco, cioè a causa della
cultura; anch’egli ha scritto opere che potrebbero
portare al peccato); e c) quella di ribadire il filo
conduttore del canto (il corpo, il piacere della bellezza e il piacere fisico che il corpo dà ai protagonisti, l’amore fisico e psicologico così intenso che dura anche dopo la morte, l’uccisione del corpo).
16.1. Giustamente egli metterà tra i lussuriosi nelle
fiamme del purgatorio molti poeti: Guido Guinizelli,
il fondatore del Dolce stil novo, e Arnaut Daniel, un
famoso poeta provenzale (Pg XXVI).
16.2. D’altra parte il pericolo insito nella cultura era
ben noto alla Chiesa, che cercava di porvi rimedio
con letture e prediche edificanti, invitando i credenti all’umiltà e al timor Domini, opponendosi alla
cultura e vietando i «libri proibiti». L’ignoranza
porta in paradiso, la presunzione e la superbia portano all’inferno.
16.3. Questo svenimento quindi non ripete affatto
quello di If III, 133-136: il contesto li rende completamente diversi e attribuisce loro significati completamente diversi.
17. Francesca e Paolo sono la prima coppia di personaggi. Altre coppie sono Farinata degli Uberti e
Cavalcante de’ Cavalcanti (If X), Ulisse e Diomede
(If XXVI), il conte Ugolino della Gherardesca e
l’arcivescovo Ruggieri degli Ubaldini (If XXXIII)
ecc. Lo stesso poeta fa coppia prima con Virgilio,
poi con Beatrice. Ma nel corso del viaggio interrompe la monotonia del rapporto a due facendosi
accompagnare anche da altri personaggi: il poeta:
Sordello da Goito (Pg VI-VIII) ed il poeta latino P.
Papinio Stazio (Pg XXI-XXXIII).
18. Il canto, come i canti precedenti, presenta alcune
similitudini: «Come gli stornelli…» (vv. 40-41),
«Come le gru…» (vv. 46-47) e «Come colombe,
portate dal desiderio…» (vv. 82-84). Le similitudini
dell’Inferno sono numerose e tradizionali. Ben altra
cosa il poeta saprà fare in séguito, ad esempio «Qual
venne in Climenè...» (Pd XVII, 1-3) e «Oppresso da
stupore, a la mia guida Mi volsi, come parvol…»
(Pd XXII, 1-3).
La struttura del canto è semplice: 1) Minosse cerca d’impedire a Dante di entrare, ma Virgilio lo fa
tacere; 2) i due poeti incontrano la schiera dei lussuriosi, travolti dal vento, Virgilio fa il nome delle
donne e dei cavalieri antichi; 3) Dante esprime il
desiderio di parlare con due anime che vanno unite;
4) Francesca da Polenta racconta la sua storia: si è
innamorata della bellezza di Paolo e Paolo della
sua bellezza; suo marito che li ha uccisi finirà nella
zona più profonda dell’inferno; 5) Dante chiede
come si sono innamorati; 6) Francesca racconta che
si sono innamorati leggendo un romanzo
d’avventura; 7) a sentire questa storia il poeta sviene per la commozione.
Divina commedia. Inferno, a cura di P. Genesini 33
Canto VI
Al tornar de la mente, che si chiuse
dinanzi a la pietà d’i due cognati,
che di trestizia tutto mi confuse,
1
novi tormenti e novi tormentati
mi veggio intorno, come ch’io mi mova
e ch’io mi volga, e come che io guati.
4
Io sono al terzo cerchio, de la piova
etterna, maladetta, fredda e greve;
regola e qualità mai non l’è nova.
7
Grandine grossa, acqua tinta e neve
per l’aere tenebroso si riversa;
pute la terra che questo riceve.
10
Cerbero, fiera crudele e diversa,
con tre gole caninamente latra
sovra la gente che quivi è sommersa.
13
Li occhi ha vermigli, la barba unta e
atra,
e ‘l ventre largo, e unghiate le mani;
graffia li spirti, iscoia ed isquatra.
16
Urlar li fa la pioggia come cani;
de l’un de’ lati fanno a l’altro schermo;
volgonsi spesso i miseri profani.
19
Quando ci scorse Cerbero, il gran vermo,
le bocche aperse e mostrocci le sanne;
non avea membro che tenesse fermo.
22
E ‘l duca mio distese le sue spanne,
prese la terra, e con piene le pugna
la gittò dentro a le bramose canne.
25
Qual è quel cane ch’abbaiando agogna,
e si racqueta poi che ‘l pasto morde,
ché solo a divorarlo intende e pugna,
28
cotai si fecer quelle facce lorde
de lo demonio Cerbero, che ‘ntrona
l’anime sì, ch’esser vorrebber sorde.
31
Noi passavam su per l’ombre che adona
la greve pioggia, e ponavam le piante
sovra lor vanità che par persona.
34
Elle giacean per terra tutte quante,
fuor d’una ch’a seder si levò, ratto
ch’ella ci vide passarsi davante.
37
“O tu che se’ per questo ‘nferno tratto”,
mi disse, “riconoscimi, se sai:
tu fosti, prima ch’io disfatto, fatto”.
40
E io a lui: “L’angoscia che tu hai
forse ti tira fuor de la mia mente,
sì che non par ch’i’ ti vedessi mai.
43
Ma dimmi chi tu se’ che ‘n sì dolente
loco se’ messo e hai sì fatta pena,
che, s’altra è maggio, nulla è sì spiacente”.
46
Ed elli a me: “La tua città, ch’è piena
d’invidia sì che già trabocca il sacco,
seco mi tenne in la vita serena.
49
Voi cittadini mi chiamaste Ciacco:
per la dannosa colpa de la gola,
come tu vedi, a la pioggia mi fiacco.
52
E io anima trista non son sola,
ché tutte queste a simil pena stanno
per simil colpa”. E più non fé parola.
55
Io li rispuosi: “Ciacco, il tuo affanno
mi pesa sì, ch’a lagrimar mi ‘nvita;
ma dimmi, se tu sai, a che verranno
58
1. Quando ripresi i sensi, che avevo perduto davanti
al pianto dei due cognati, che mi aveva tutto riempito di tristezza, 4. nuovi tormenti e nuovi tormentati mi vedo intorno, dovunque mi muova, mi volga
e fissi gli occhi. 7. Sono disceso nel terzo cerchio,
quello della pioggia eterna, maledetta, fredda e fitta, che non cambia mai ritmo né qualità. 10. Grandine grossa, acqua sporca e neve si riversano per
l’aria tenebrosa. Puzza la terra, che riceve tutto
questo. 13. Cèrbero, fiera mostruosa e crudele, con
tre gole latra come un cane sopra la gente, che qui è
immersa [nel fango]. 16. Ha gli occhi rossi di sangue, la barba unta e nera, il ventre largo, le mani
unghiate. Graffia, scortica e squarta gli spiriti, 19.
che la pioggia fa urlare come cani. Con un lato del
corpo quegli infelici scellerati cercano di fare
schermo all’altro lato e si voltano spesso [per ridurre i tormenti]. 22. Quando ci vide, Cèrbero, il grande verme ripugnante, aprì le bocche e ci mostrò le
zanne: non aveva parte del corpo che tenesse ferma.
25. La mia guida stese le mani, prese due pugni di
terra e li gettò dentro a quelle gole fameliche. 28.
Come quel cane che, abbaiando, agogna il pasto e si
quieta dopo che lo morde, tutto intento e affaticato
a divorarlo, 31. così si fecero quelle facce sudice
del demonio Cèrbero, che stordisce a tal punto
quelle anime, che esse vorrebbero essere sorde. 34.
Noi passavamo, calpestando le ombre, che erano
fiaccate dalla pioggia insistente, e ponevamo i piedi
sopra i loro corpi vani, che sembravano corpi veri.
37. Esse giacevano per terra tutte quante, tranne
una, che si levò a sedere, non appena ci vide passare davanti. 40. «O tu che sei condotto per questo
inferno» mi disse, «riconòscimi, se puoi: tu nascesti
prima che io fossi morto.» 42. Ed io a lei:
«L’angoscia, che ti àltera i lineamenti, forse ti leva
dalla mia memoria, così che mi pare di non averti
mai visto. 46. Ma dimmi chi sei tu, che sei disteso
in un luogo così doloroso e sottoposto ad una tale
pena, che è superata da altre, ma che è spiacevole
come nessuna». 49. Ed egli a me: «La tua città
(=Firenze), che è così piena d’invidia da far traboccare il sacco, mi ebbe con sé nella vita serena. 52.
Voi cittadini mi chiamaste Ciacco e, come tu vedi,
ora per la dannosa colpa della gola mi fiacco sotto
la pioggia. 55. Io non sono però l’unica anima trista, perché tutte queste anime subiscono la stessa
pena per la stessa colpa». E tacque. 58. Io gli risposi: «O Ciacco, il tuo affanno mi pesa a tal punto,
che mi fa piangere. Ma dimmi, se lo sai, a quale
conclusione verranno 
Divina commedia. Inferno, a cura di P. Genesini 34
li cittadin de la città partita;
s’alcun v’è giusto; e dimmi la cagione
per che l’ha tanta discordia assalita”.
61
E quelli a me: “Dopo lunga tencione
verranno al sangue, e la parte selvaggia
caccerà l’altra con molta offensione.
64
Poi appresso convien che questa caggia
infra tre soli, e che l’altra sormonti
con la forza di tal che testé piaggia.
67
Alte terrà lungo tempo le fronti,
tenendo l’altra sotto gravi pesi,
come che di ciò pianga o che n’aonti.
70
Giusti son due, e non vi sono intesi;
superbia, invidia e avarizia sono
le tre faville c’hanno i cuori accesi”.
73
Qui puose fine al lagrimabil suono.
E io a lui: “Ancor vo’ che mi ‘nsegni,
e che di più parlar mi facci dono.
76
Farinata e ‘l Tegghiaio, che fuor sì
degni,
Iacopo Rusticucci, Arrigo e ‘l Mosca
e li altri ch’a ben far puoser li ‘ngegni,
79
dimmi ove sono e fa ch’io li conosca;
ché gran disio mi stringe di savere
se ‘l ciel li addolcia, o lo ‘nferno li
attosca”.
82
E quelli: “Ei son tra l’anime più nere:
diverse colpe giù li grava al fondo:
se tanto scendi, là i potrai vedere.
85
Ma quando tu sarai nel dolce mondo,
priegoti ch’a la mente altrui mi rechi:
più non ti dico e più non ti rispondo”.
88
Li diritti occhi torse allora in biechi;
guardommi un poco, e poi chinò la testa:
cadde con essa a par de li altri ciechi.
91
E ‘l duca disse a me: “Più non si desta
di qua dal suon de l’angelica tromba,
quando verrà la nimica podesta:
94
ciascun rivederà la trista tomba,
ripiglierà sua carne e sua figura,
udirà quel ch’in etterno rimbomba”.
97
Sì trapassammo per sozza mistura
de l’ombre e de la pioggia, a passi lenti,
toccando un poco la vita futura;
100
per ch’io dissi: “Maestro, esti tormenti
crescerann’ei dopo la gran sentenza,
o fier minori, o saran sì cocenti?”.
103
Ed elli a me: “Ritorna a tua scienza,
che vuol, quanto la cosa è più perfetta,
più senta il bene, e così la doglienza.
106
Tutto che questa gente maladetta
in vera perfezion già mai non vada,
di là più che di qua essere aspetta”.
109
Noi aggirammo a tondo quella strada,
parlando più assai ch’i’ non ridico;
venimmo al punto dove si digrada:
112
quivi trovammo Pluto, il gran nemico. 115
61. i cittadini della città divisa [dalle fazioni];
dimmi se vi è qualcuno di giusto; e dimmi per quale
motivo è dilaniata da tante discordie». 64. Ed egli
a me: «Dopo un lungo contrasto verranno a scontri
sanguinosi e la parte proveniente dal contado (=i
guelfi bianchi, capeggiati dai Cerchi) caccerà
l’altra (=i guelfi neri, capeggiati dai Donati) con
molte offese. 67. Nel giro di tre anni però la parte
bianca cadrà e la parte nera prenderà il sopravvento
con l’aiuto di un tale (=papa Bonifacio VIII), che
ora si barcamena. 70. Per molto tempo quest’ultima
avrà il predominio e terrà l’altra sotto gravi pesi,
per quanto questa pianga o si sdegni. 73. Giusti son
due e non sono ascoltati: la superbia, l’invidia e
l’avarizia sono le tre scintille che hanno acceso i
cuori». 76. Qui pose fine alle parole che invitavano
al pianto. Ed io a lui: «Voglio che tu mi dica ancor
qualcos’altro, voglio che tu mi dia altre notizie! 79.
Farinata e il Tegghiaio (=Tegghiaio degli Adimari),
che furono così onorati, Jacopo Rusticucci, Arrigo
Fifanti e il Mosca e gli altri, che operarono per il
bene della città, 82. dimmi dove sono e fa’ che li
conosca, perché provo un gran desiderio di sapere
se il cielo li consola o l’inferno li amareggia». 85.
Ed egli: «Essi sono fra le anime più nere: colpe diverse li trascinano giù nel fondo: se scendi ancora,
li potrai vedere. 88. Ma, quando sarai nel dolce
mondo, ti prego di richiamarmi alla memoria dei
vivi. Non ti dico niente di più e non ti rispondo altro». 91. Allora piegò di sbieco gli occhi rivolti
verso di me, mi guardò un poco, poi chinò la testa
e, con essa, cadde nel fango come gli altri dannati.
94. La guida mi disse: «Non si alzerà più dal sonno,
prima del suono della tromba dell’angelo [che annunzia il giudizio universale], quando verrà il nemico dei malvagi (=Cristo). 97. Allora ciascuno
troverà la sua tomba trista, riprenderà la sua carne
ed il suo aspetto, udrà la sentenza finale [di Dio], la
quale echeggerà in eterno». 100. A passi lenti attraversammo quella sozza mescolanza fatta di ombre e di pioggia, ragionando un po’ della vita futura. 103. Io dissi: «O maestro, dopo il giudizio universale questi tormenti cresceranno, diventeranno
minori o resteranno così cocenti?». 106. Ed egli a
me: «Ritorna con il pensiero alla scienza [di Aristotele che hai fatto] tua. Essa insegna che, quanto più
una cosa è perfetta, tanto più sente il bene e, ugualmente, il dolore. 109. Sebbene non possa raggiungere mai la vera perfezione [che consiste nella
comunione con Dio], questa gente maledetta si avvicina maggiormente alla perfezione dopo il giudizio universale [quando il corpo è riunito all’anima]
piuttosto che prima». 112. Noi percorremmo quella
strada circolare parlando molto di più di quanto riferisco. Venimmo al punto in cui si scende nel cerchio sottostante. 115. Qui trovammo Pluto, il grande nemico degli uomini.
I personaggi
Cèrbero nella mitologia latina è figlio Echidna e di
Tifèo. È un cane con tre teste ed è guardiano degli
inferi. La fonte di Dante è Virgilio, Eneide VI, 417-
23; Ovidio, Metam., IV, 450-1.
Ciacco è il nome (o il soprannome) di un personaggio fiorentino ricordato anche da Giovanni Boccaccio (Decameron, IX, 8) oppure è il poeta fiorentino Ciacco dell’Anguillara (sec. XIII). Comunque
sia, il poeta gli affida il compito di parlare della si-
Divina commedia. Inferno, a cura di P. Genesini 35
tuazione politica in cui versa Firenze a fine Duecento.
Farinata degli Uberti (If X, 22-123, eretici), Tegghiaio degli Adimari e Jacopo Rusticucci (If XVI,
40-45, sodomiti), Arrigo dei Fifanti (non più citato)
e Mosca de’ Lamberti (If XXVIII, 106, seminatori
di discordie) sono personaggi che si sono distinti per
l’impegno a favore di Firenze. Appartengono alla
generazione che precede quella del poeta, il quale la
contrappone alla degradazione politica e morale del
suo tempo. Da parte loro hanno commesso peccati,
che li hanno fatti precipitare in zone via via più profonde dell’inferno.
Pluto, figlio di Iasio e di Demetra, nella mitologia
greca è considerato il dio della ricchezza. Come
Plutone, figlio di Saturno e di Rea, è il dio degli inferi, l’al di là pagano. Le due figure si sovrappongono già in M. Tullio Cicerone.
Aristotele di Stagira (384-322 a.C.) è il maggiore
filosofo e scienziato del mondo antico. Organizza la
sua scuola, il Liceo, in modo tale che i suoi collaboratori ricoprano tutti gli ambiti del sapere. Scrive
moltissime opere: sulla logica, l’Organon; sulla fisica o filosofia della natura, la Fisica, il Cielo, la Meteorologia, la Generazione degli animali; i 14 libri
della Metafisica; sull’etica, la politica e la retorica,
l’Etica a Nicomaco, l’Etica a Eudemo, la Politica,
la Costituzione degli ateniesi. Le varie discipline
sono tra loro correlate e interdipendenti, poiché la
realtà è tale. Dallo studio del movimento giunge ad
affermare l’esistenza di un Motore Primo, che è
immobile e che causa il movimento di tutti gli esseri
attirandoli a lui come fine ultimo; egli però non è
coinvolto in questo movimento: pensa soltanto se
stesso, è pensiero di pensiero. Aristotele ritiene che
la realtà sia costituita dalle sostanze (ad esempio la
sostanza uomo) e dai loro accidenti (le specifiche
differenze tra un uomo e un altro) e che si presenti in
dieci modi diversi (le categorie o predicazioni). Distingue le scienze in teoretiche (matematica, fisica,
filosofia prima o teologia), pratiche (riguardano le
azioni e i comportamenti dell’uomo) e poietiche (riguardano il fare, cioè le tecniche). Il fine dell’uomo
è la felicità, che si raggiunge con l’esercizio della
ragione e la pratica delle virtù. Le virtù si dividono
in dianoetiche e riguardano l’intelletto; e pratiche e
riguardano la vita pratica. Le virtù poi sono un abito, che si acquista attraverso l’insegnamento e la ripetizione. Esse evitano costantemente gli estremi per
attuare il giusto mezzo. Etica e politica sono tra loro
collegate, perché l’uomo può raggiungere la felicità
soltanto nella vita sociale, vivendo insieme con gli
altri uomini. La forma di governo migliore unisce i
pregi della democrazia e dell’aristocrazia, ma
qualsiasi forma di governo corre il rischio di degenerare. Infine la poesia ha la funzione di provocare la
catarsi (o purificazione) dei sentimenti e delle passioni. L’opera di Aristotele domina la cultura ellenistica e romana fino al sec. IV d.C.; conosce poi un
lungo periodo di oblio; ed è alla base della ripresa
culturale a partire dal sec. XI. Essa pervade la filosofia, la teologia, la logica, la fisica e l’astronomia
europee grazie ai commenti di Averroè (1126-
1198), uno scienziato arabo di Cordova, tradotti in
latino, e soprattutto grazie alla fusione con il pensiero cristiano, basato sulla rivelazione, che riesce a
farne Tommaso d’Aquino (1225-1274).
Commento
1. I canti VI delle tre cantiche sono canti politici.
Qui il poeta parla di Firenze, divisa da lotte intestine (i guelfi bianchi e i guelfi neri), nel Purgatorio
parla dell’Italia, ugualmente divisa da lotte tra fazioni, nel Paradiso parla dell’Impero, che è sorto
sotto la supervisione della Provvidenza divina ma
che al tempo del poeta è dilaniato dagli scontri fra
guelfi e ghibellini. Microcosmo e macrocosmo
quindi sono dilaniati da lotte che impediscono ai
cittadini di vivere nella giustizia e nella pace. Oltre
a ciò sono conflittuali anche i rapporti tra Impero e
Chiesa. L’Impero è senza autorità e si occupa soltanto della Germania. La Chiesa invade l’ambito
politico ed è troppo sensibile ai beni terreni.
1.1. Il poeta vede negativamente i conflitti e i mutamenti che non conoscono sosta. Ma il suo giudizio
non è neutrale: sicuramente vedevano in modo positivo i conflitti e i rivolgimenti sociali tutti coloro –
individui e classi – che da tali conflitti erano avvantaggiati e conquistavano o arraffavano potere
politico e ricchezze, che prima erano riservati ad
altre classi. Il rifiuto dei cambiamenti è un filo conduttore della Divina commedia: nel Paradiso dedica il canto XV a tracciare la città ideale per bocca
del trisavolo Cacciaguida e il canto XVI a descrivere le famiglie che abitavano la Firenze del trisavolo.
2. Cèrbero è un animale mostruoso della mitologia
latina, che il poeta ha inserito nell’inferno cristiano.
Anche altrove recupera animali o personaggi mitologici e/o storici del mondo greco e latino: Minosse,
Nesso, le Arpie ecc. I motivi di questo recupero sono duplici: a) il mondo classico era troppo grande,
troppo ricco e troppo stimolante, per correre il rischio di perderlo; b) il mondo cristiano è venuto
non a stravolgere, bensì a perfezionare il mondo pagano portando la fede. Con la tesi della continuità
fra cultura classica e rivelazione cristiana si opera
fin dai primi secoli il recupero e la lettura della cultura pagana in funzione del messaggio cristiano.
Virgilio diventa il poeta che preannuncia l’avvento
di Gesù Cristo. Il mondo cristiano sentiva di essere
superiore al mondo pagano perché aveva la fede.
Tuttavia si sentiva enormemente piccolo davanti ai
risultati scientifici e filosofici raggiunti da quel
mondo. Di qui la necessità di non perderne
l’eredità. Oltre a ciò molti cristiani erano intellettuali che si erano formati in quel mondo prima di
convertirsi al cristianesimo.
3. Dante sta camminando tra le ombre dei dannati,
quando una di esse chiede se lo riconosce. È un fiorentino di una generazione precedente. Il poeta coglie l’occasione per porgli tre domande sugli avvenimenti che avrebbero accompagnato la vita della
sua città. E il fiorentino risponde. Alla fine del dialogo chiede che il poeta lo ricordi nel mondo dei
vivi. Le anime di tutti e tre i regni dell’oltretomba 
Divina commedia. Inferno, a cura di P. Genesini 36
mantengono un ricordo vivissimo della loro vita terrena e desiderano costantemente di essere ricordate.
Il poeta è ben disposto a svolgere questo compito.
3.1. Ciacco potrebbe rappresentare la borghesia fiorentina ricca, i cui affari sono disturbati dai continui
conflitti che oppongono Bianchi e Neri. Tuttavia egli non se la prende: descrive la situazione in cui
versa la città, e non indica – sembra che non ci siano
– soluzioni ai conflitti. E, comunque, i conflitti sociali non gli impediscono di fare i suoi interessi né
di soddisfare le esigenze della sua gola.
4. Dante pone tre domande al dannato, che gli dà tre
risposte: i guelfi bianchi e i guelfi neri si scontreranno, ed avranno la meglio i secondi; i giusti son pochi
e non sono ascoltati; le cause delle discordie sono
superbia, invidia e avarizia. Preso dall’interesse politico, il poeta continua e pone altre domande: dove
sono le anime di coloro che operarono per il bene
della città? La risposta è che sono nei gironi più profondi dell’inferno, perché hanno commesso peccati
più gravi. La condanna morale però non intacca la
valutazione politica positiva. Per Dante l’uomo è
complesso: può essere condannabile per un aspetto
ed ammirevole per un altro. Gli esempi che propone
sono numerosi: l’uomo politico (ma eretico) Farinata
degli Uberti (If X), il bravo maestro (ma omosessuale) Brunetto Latini (If XV), l’assetato di conoscenza
e di esperienza (ma fraudolento) Ulisse (If XXVI).
Lo stesso vale per gli esempi opposti: molti papi finiscono all’inferno tra i simoniaci e dovevano andare in paradiso (If XIX), molte figure destinate alla
condanna e alla perdizione eterna per la loro vita
peccaminosa finiscono in purgatorio (Bonconte da
Montefeltro, peccatore fino all’ultima ora, Pg V) o
in paradiso (Cunizza da Romano, una ninfomane, e
Raab, una prostituta, Pd IX). La vita terrena è complessa, ma la vita ultraterrena non lo è da meno.
5. Le domande che il poeta pone al dannato sono
importanti, ma lo sono ancor di più le risposte: i
conflitti sociali sono spiegati con la tesi che «la superbia, l’invidia e l’avarizia sono le tre scintille che
hanno acceso i cuori» (vv. 74-75). Questa è la convinzione di Dante. Noi oggi possiamo essere d’accordo o no. Potremmo dire che le cause dei conflitti
sociali sono diverse sia per i tempi di Dante sia per i
nostri tempi. Potremmo dire che le cause dei conflitti sono sempre economiche. O potremmo anche dire
che ai tempi di Dante le cause erano quelle, ai nostri
tempi le cause sono economiche o di altro tipo. Ciò
che conta però è tenere presente che a) per il poeta
quelle erano le cause dei disordini sociali; e b) la
società e la cultura medioevali erano molto diverse
dalle nostre e perciò potevano essere soggette a cause che oggi non hanno più effetti o effetti insignificanti. Le risposte corrette non si trovano a priori, si
trovano andando a controllare direttamente sul
campo. Restano due fatti importanti: a) il poeta vede il problema con chiarezza e partecipazione, e lo
trasforma in argomento di poesia; b) i conflitti sono
senz’altro legati alla rapidità e alla radicalità dei
cambiamenti sociali in atto, che spingono le varie
forze a difendersi e ad offendere in modo deciso, per
salvaguardare i propri interessi e la propria esistenza. Il poeta ne è consapevole, perciò condanna «la
gente nuova e i sùbiti guadagni» (If XVI, 73-75),
che hanno sconvolto l’equilibrio – se mai c’è stato
– che aveva caratterizzato la Firenze del trisavolo
Cacciaguida e che hanno portato agli scontri del
presente; e invidia la Firenze tranquilla, sobria e
pudìca del trisavolo, quando i vestiti non erano più
importanti della persona (Pd XV, 97-136).
6. La figura di Cèrbero e la visione delle anime
immerse nel fango e battute dalla pioggia, dalla neve e dalla grandine costituiscono la parte introduttiva del canto. Il dialogo del poeta con Ciacco costituisce invece l’argomento centrale del canto. La
discussione teologica cambia improvvisamente problematica (e tono), e conclude il canto. Il poeta
colpisce con maggiore efficacia la mente del lettore
proprio grazie alla messa in contrasto per contenuto
e per tono della parte centrale e della parte finale
del canto. La parte centrale è politica ed infiammata; la parte finale è teologica e tranquilla. La parte
iniziale è soltanto preparatoria. Egli usa costantemente stratagemmi equivalenti, ad esempio in If X
e If XV.
6.1. Curiosamente Dante parla di politica con un
personaggio che era più interessato a mangiare che
ad altre occupazioni. I motivi sono diversi: a) Ciacco è al di fuori e al di sopra delle parti proprio per
il suo attaccamento al ventre; così egli può divenire
portavoce credibile delle idee del poeta; b) Dante
ha rotto con i guelfi bianchi nel 1304, perciò non
può scegliere tra loro un portavoce; in ogni caso la
scelta di un portavoce bianco non avrebbe reso credibili le analisi e lo avrebbe messo in una inaccettabile situazione d’inferiorità verso il portavoce; e
c) parlare di politica con un politico sarebbe stata
una soluzione narrativa troppo ovvia e quindi poco
interessante; serviva perciò una soluzione che non
fosse ovvia. Il poeta quindi cerca e trova sempre soluzioni complesse e interessanti a problemi pressanti e complessi.
7. In If X il poeta incontra un uomo politico che è
pure suo avversario, Farinata degli Uberti (1205ca.-
1264). Questi fa parte di due generazioni precedenti. Così egli può ingigantirne la figura e contrapporla ai mediocri protagonisti della vita politica fiorentina del suo tempo. È curioso notare che, di generazione in generazione, il passato è sempre più bello
del presente. Il poeta lo ribadisce in Pd XV, 97-
129, dove tesse l’elogio della Firenze che viveva
dentro le antiche mura, viveva in pace, era sobria e
pudìca. E dedicato tutto Pd XVI a ricordare con nostalgia le famiglie fiorentine che erano nobili e famose nel passato.
8. Nel canto compare per la prima volta il papa Bonifacio VIII, che il poeta considera la causa del suo
esilio. Il papa è presentato rapidamente con una perifrasi, che riempie un solo verso: «tal che testé
piaggia» (v. 69). Qui lo accusa di schierarsi con i
guelfi neri e di favorire il colpo di Stato di costoro.
In séguito le sue comparse sono molto più significative e sempre accompagnate da una valutazione
negativa: il poeta ricorda che trasferisce il vescovo
Andrea de’ Mozzi da Firenze a Vicenza e con que-
Divina commedia. Inferno, a cura di P. Genesini 37
sta associazione coinvolge il pontefice nel degrado
morale del vescovo (If XV, 112-114); discendendo
la costa per andare a vedere i papi simoniaci, fa sapere che finirà all’inferno, anche se non è ancora
morto (If XIX, 52-63); lo definisce «lo principe d’i
novi Farisei» (If XXVII, 85), facendo riferimento al
Vangelo, dove Gesù rimprovera i farisei di essere
sepolcri imbiancati, (Mt. 23, 13-36), e lo accusa di
aver ingannato Guido da Montefeltro, un capitano di
ventura esperto in inganni. Il papa però riappare anche nelle altre cantiche: in Pg XX, 85-93, Ugo Capeto, re di Francia, parla della sua futura cattura ad
Anagni ad opera di un emissario di Filippo il Bello,
re di Francia; in Pd IX, 127-142, Folchetto da Marsiglia, prima poeta e poi frate domenicano, lo accusa
di pensare al denaro e di non pensare a liberare il
sepolcro di Cristo; in Pd XXVII, 19-27, san Pietro
lo accusa di usurpare la sede papale e di aver fatto
di Roma una cloaca.
9. Il canto termina con la discussione di un problema
teologico: i dannati soffriranno di più o di meno dopo il giudizio universale? La risposta è che soffriranno di più, perché allora sono più perfetti poiché
hanno anche il corpo; e più un essere è perfetto, più
sente il bene e il dolore, come aveva già detto Aristotele. In questo caso come in tanti altri Dante introduce la problematica teologica (o filosofica o
scientifica o di altro tipo) per diversi motivi: a) vuole tenere alto il livello del discorso e della poesia
con argomenti difficili e preziosi, cioè con argomenti che mostrino il suo sapere, la sua scienza e la sua
sapienza; b) vuole imprimere più profondamente
nella memoria del lettore la problematica discussa
grazie al forte e radicale contrasto tra il primo ed il
secondo argomento affrontato (una scottatura si ricorda più facilmente e più intensamente se seguìta
dal contatto con un pezzo di ghiaccio); c) sceglie il
contrasto radicale dei due argomenti perché esso si
rivela lo strumento narrativo e didattico più facile e
più efficace. Il poeta non dimentica mai che deve
fare spettacolo, per attirare il lettore a sé e per convincerlo non tanto delle sue tesi quanto dell’importanza dei problemi che sta affrontando.
8.1. La situazione dei beati invece è completamente
diversa: con il giudizio universale acquisteranno anche il corpo. Ora sono luminosi, con il corpo lo diventeranno molto di più, perché sono più perfetti. E
la loro vista diventerà più forte, per sostenere la
nuova luminosità (Pd XIV, 33-60). Insomma per i
dannati aumenteranno le pene, per i beati la gioia e
la beatitudine di vedere Dio.
9. Anche con Ciacco, come con Francesca e Paolo,
il poeta si sente coinvolto e prova una grande compassione per le sofferenze del dannato. Il peccato è
citato, ma non è esplicitamente condannato. La collocazione nell’inferno è sufficiente. Ribadire la condanna era perciò superfluo, ma anche noioso e ripetitivo: due cose da evitare. Questa strategia serve a
coinvolgere e ad interessare il lettore. Ma ha anche
una motivazione più efficace e più profonda: nella
vita quotidiana ognuno di noi talvolta si trova davanti a decisioni difficili da prendere, poiché il bene
e il male non sono uno da una parte, l’altro
dall’altra. Ognuna delle due scelte presenta aspetti
positivi e negativi, così qualunque decisione si
prenda è drammatica e fa soffrire. Il mondo poetico
dantesco è una proiezione didattica del mondo terreno.
10. Il poeta riserva una particolare attenzione a Firenze anche altrove: la discussione politica con Farinata degli Uberti (If X, 42-51 e 77-93);
l’invettiva di Brunetto Latini (If XV, 55-78); la sua
apostrofe alla città (If XXVI, 1-12) e ancora
l’invettiva all’Italia (Pg, VI, 127-151). Il motivo è
comprensibile: Firenze è il paese natale, da cui non
avrebbe mai voluto staccarsi; invece è stato mandato in esilio e l’esilio è poi ribadito (1315). La nostalgia per il luogo natale raggiunge il punto più intenso in Pg VIII, 1-6: «Era già l’ora che volge il desiderio ai naviganti ed intenerisce il cuore nel giorno in cui han detto addio agli amici più cari; l’ora
che punge d’amore per la propria terra il pellegrino
novello, se di lontano ode una campana, che sembri
piangere il giorno che muore».
11. Il canto inizia con un aggancio al canto precedente e si conclude con un aggancio al canto seguente. In questo modo lo scrittore fa riandare con
la mente il lettore a quanto ha appena letto e gli accenna che cosa lo attende.
12. Il canto contiene una piccola trappola per il lettore, abilmente nascosta: il dannato chiede a Dante
di riconoscerlo, se può. E il poeta risponde negativamente. In tal modo il dannato ripete il comportamento comune di chi dice: «Mi sembra di conoscerti» (caso più frequente) o «Tu dovresti conoscermi» (caso meno frequente), che rimandano sicuramente all’esperienza che il lettore comunemente ha
nella vita quotidiana. Le parole di Ciacco dovrebbero però indurre in sospetto: è più facile che un
giovane conosca un adulto che il contrario. La spiegazione si trova più avanti: Farinata degli Uberti
rivela a Dante che i dannati conoscono il futuro e
non il presente (If X).
La struttura del canto è semplice: 1) i due poeti
scendono nel secondo cerchio, di cui è guardiano
Cèrbero, un cane mostruoso; 2) vedono i golosi, distesi per terra in mezzo al fango e colpiti da pioggia
e grandine; 3) il poeta pone tre domande a Ciacco
sulla situazione politica di Firenze (quali conseguenze avranno i conflitti che dilaniano la città; se
ci sono dei giusti; quali sono le cause dei conflitti);
4) chiede ancora dove sono i grandi fiorentini che
hanno operato per il bene della città; 5) il dannato
risponde (i contendenti si uccideranno; i giusti sono
pochi e non sono ascoltati; la superbia, l’invidia e
l’avarizia sono le cause degli scontri; i grandi fiorentini sono nei cerchi più profondi); quindi 6)
chiede di essere ricordato sulla terra e si lascia cadere giù; 7) riprendendo il cammino, Dante discute
con Virgilio di un problema teologico (i dannati
soffriranno di più o di meno dopo il giudizio universale? Soffriranno di più, perché hanno anche il
corpo), che conclude il canto.
Divina commedia. Inferno, a cura di P. Genesini 38
Canto X
Ora sen va per un secreto calle,
tra ‘l muro de la terra e li martìri,
lo mio maestro, e io dopo le spalle.
1
“O virtù somma, che per li empi giri
mi volvi”, cominciai, “com’a te piace,
parlami, e sodisfammi a’ miei disiri.
4
La gente che per li sepolcri giace
potrebbesi veder? già son levati
tutt’i coperchi, e nessun guardia face”.
7
E quelli a me: “Tutti saran serrati
quando di Iosafàt qui torneranno
coi corpi che là sù hanno lasciati.
10
Suo cimitero da questa parte hanno
con Epicuro tutti suoi seguaci,
che l’anima col corpo morta fanno.
13
Però a la dimanda che mi faci
quinc’entro satisfatto sarà tosto,
e al disio ancor che tu mi taci”.
16
E io: “Buon duca, non tegno riposto
a te mio cuor se non per dicer poco,
e tu m’hai non pur mo a ciò disposto”.
19
“O Tosco che per la città del foco
vivo ten vai così parlando onesto,
piacciati di restare in questo loco.
22
La tua loquela ti fa manifesto
di quella nobil patria natio
a la qual forse fui troppo molesto”.
25
Subitamente questo suono uscìo
d’una de l’arche; però m’accostai,
temendo, un poco più al duca mio.
28
Ed el mi disse: “Volgiti! Che fai?
Vedi là Farinata che s’è dritto:
da la cintola in sù tutto ‘l vedrai”.
31
Io avea già il mio viso nel suo fitto;
ed el s’ergea col petto e con la fronte
com’avesse l’inferno a gran dispitto.
34
E l’animose man del duca e pronte
mi pinser tra le sepulture a lui,
dicendo: “Le parole tue sien conte”.
37
Com’io al piè de la sua tomba fui,
guardommi un poco, e poi, quasi sdegnoso,
mi dimandò: “Chi fuor li maggior tui?”.
40
Io ch’era d’ubidir disideroso,
non gliel celai, ma tutto gliel’apersi;
ond’ei levò le ciglia un poco in suso;
43
poi disse: “Fieramente furo avversi
a me e a miei primi e a mia parte,
sì che per due fiate li dispersi”.
46
“S’ei fur cacciati, ei tornar d’ogne parte”,
rispuos’io lui, “l’una e l’altra fiata;
ma i vostri non appreser ben quell’arte”.
49
Allor surse a la vista scoperchiata
un’ombra, lungo questa, infino al mento:
credo che s’era in ginocchie levata.
52
Dintorno mi guardò, come talento
avesse di veder s’altri era meco;
e poi che ‘l sospecciar fu tutto spento,
55
piangendo disse: “Se per questo cieco
carcere vai per altezza d’ingegno,
mio figlio ov’è? e perché non è teco?”.
58
1. Il mio maestro se ne andò per uno stretto sentiero
tra le mura della città di Dite (=Lucifero) e gli avelli infuocati; ed io lo seguivo 4. «O somma virtù,
che mi guidi per gli empi cerchi» cominciai,
«quando vuoi, pàrlami e soddisfa i miei desideri. 7.
La gente, che giace in questi sepolcri, si potrebbe
vedere? I coperchi sono già tutti alzati e nessun demonio fa la guardia». 10. Ed egli a me: «Essi saranno tutti chiusi, quando i dannati dalla valle di
Giosafàt torneranno qui con i corpi che hanno lasciato sulla terra. 13. Da questa parte hanno il loro
cimitero Epicùro e tutti i suoi seguaci, i quali affermano che l’anima muore con il corpo. 16. Perciò
la domanda che mi fai e il desiderio che ancor mi
taci saranno sùbito soddisfatti in questo luogo». 19.
Ed io: «O mia buona guida, tengo nascosto a te il
mio desiderio soltanto per non importunarti con
troppe domande: non è questa la prima volta che
m’induci ad aspettare». 22. «O toscano, che per la
città del fuoco te ne vai ancor vivo, parlando in
modo così garbato e rispettoso, abbi il piacere di
fermarti in questo luogo. 25. La tua parlata ti rivela
nativo di quella nobile patria (=Firenze), alla quale
forse fui troppo molesto.» 28. Improvvisamente uscì
questa voce da una delle arche. Perciò, preso da timore, mi avvicinai un po’ [di più] alla mia guida.
31. Ed egli mi disse: «Vòltati! Che fai? Vedi là Farinata degli Uberti, che si è alzato [davanti a te]. Lo
vedrai tutto, dalla cintola in su». 34. Io avevo già
fissato i miei occhi nei suoi, ed egli si ergeva con il
petto e con la fronte, come se avesse l’inferno in
gran disprezzo. 37. Le mani incoraggianti e sollecite della mia guida mi spinsero tra le sepolture verso
di lui, dicendo: «Le tue parole siano [nobili e] misurate». 40. Quando fui ai piedi della sua tomba,
Farinata mi guardò un poco e poi, quasi con sdegno,
mi domandò: «Chi furono i tuoi antenati?». 43. Io,
che desideravo ubbidire, non glieli nascosi, ma glieli dissi apertamente. Egli alzò le ciglia un poco in
su, 46. poi disse: «Furono fieri avversari a me, ai
miei antenati, alla mia parte (=i ghibellini), così che
per due volte li dispersi (1248 e 1260)». 49. «Se
furono cacciati, essi tornarono da ogni parte» io gli
risposi, «l’una e l’altra volta (1251 e 1267). I vostri
invece non appresero bene quell’arte (=di ritornare
in patria).» 52. Allora dall’apertura scoperchiata
sorse, accanto a questa, un’ombra (=Cavalcante de’
Cavalcanti) sporgendosi fino al mento: credo che si
fosse alzata in ginocchio. 55. Guardò intorno a me,
come se avesse desiderio di vedere se qualcun altro
era con me; e, dopo che il dubbio e la speranza furono completamente spenti, 58. piangendo disse:
«Se per questo buio carcere vai per l’altezza
dell’ingegno, mio figlio dov’è? E perché non è con
te?». 
Divina commedia. Inferno, a cura di P. Genesini 39
E io a lui: “Da me stesso non vegno:
colui ch’attende là, per qui mi mena
forse cui Guido vostro ebbe a disdegno”.
61
Le sue parole e ‘l modo de la pena
m’avean di costui già letto il nome;
però fu la risposta così piena.
64
Di subito drizzato gridò: “Come?
dicesti “elli ebbe”? non viv’elli ancora?
non fiere li occhi suoi lo dolce lume?”.
67
Quando s’accorse d’alcuna dimora
ch’io facea dinanzi a la risposta,
supin ricadde e più non parve fora.
70
Ma quell’altro magnanimo, a cui posta
restato m’era, non mutò aspetto,
né mosse collo, né piegò sua costa:
73
e sé continuando al primo detto,
“S’elli han quell’arte”, disse, “male appresa,
ciò mi tormenta più che questo letto.
76
Ma non cinquanta volte fia raccesa
la faccia de la donna che qui regge,
che tu saprai quanto quell’arte pesa.
79
E se tu mai nel dolce mondo regge,
dimmi: perché quel popolo è sì empio
incontr’a’ miei in ciascuna sua legge?”.
82
Ond’io a lui: “Lo strazio e ‘l grande scempio
che fece l’Arbia colorata in rosso,
tal orazion fa far nel nostro tempio”.
85
Poi ch’ebbe sospirando il capo mosso,
“A ciò non fu’ io sol”, disse, “né certo
sanza cagion con li altri sarei mosso.
88
Ma fu’ io solo, là dove sofferto
fu per ciascun di tòrre via Fiorenza,
colui che la difesi a viso aperto”.
91
“Deh, se riposi mai vostra semenza”,
prega’ io lui, “solvetemi quel nodo
che qui ha ‘nviluppata mia sentenza.
94
El par che voi veggiate, se ben odo,
dinanzi quel che ‘l tempo seco adduce,
e nel presente tenete altro modo”.
97
“Noi veggiam, come quei c’ha mala luce,
le cose”, disse, “che ne son lontano;
cotanto ancor ne splende il sommo duce.
100
Quando s’appressano o son, tutto è vano
nostro intelletto; e s’altri non ci apporta,
nulla sapem di vostro stato umano.
103
Però comprender puoi che tutta morta
fia nostra conoscenza da quel punto
che del futuro fia chiusa la porta”.
106
Allor, come di mia colpa compunto,
dissi: “Or direte dunque a quel caduto
che ‘l suo nato è co’vivi ancor congiunto;
109
e s’i’ fui, dianzi, a la risposta muto,
fate i saper che ‘l fei perché pensava
già ne l’error che m’avete soluto”.
112
E già ‘l maestro mio mi richiamava;
per ch’i’ pregai lo spirto più avaccio
che mi dicesse chi con lu’ istava.
115
Dissemi: “Qui con più di mille giaccio:
qua dentro è ‘l secondo Federico,
e ‘l Cardinale; e de li altri mi taccio”.
118
61. Ed io a lui: «Non vengo per le mie capacità: colui che là mi attende mi conduce per questo luogo
forse da colei (=Beatrice) che Guido vostro ebbe a
disdegno». 64. Le sue parole ed il tipo di pena mi
avevano già detto il nome di costui, perciò la mia
risposta fu così esauriente. 67. Drizzandosi all’improvviso, gridò: «Come hai detto? Egli ebbe? Non
vive più? Non colpisce i suoi occhi il dolce lume
[del sole]?». 70. Quando si accorse che io esitavo a
rispondere, cadde riverso nella tomba e più non
comparve fuori. 73. Ma quell’altro magnanimo, al
cui invito mi ero fermato, non mutò aspetto, né
mosse capo, né piegò il dorso 76. e, continuando il
discorso interrotto, disse: «Se essi hanno imparato
male quell’arte, ciò mi tormenta più di questo letto
infuocato. 79. Ma non si accenderà cinquanta volte
la faccia della donna (= Proserpina), che qui regna,
e tu saprai quant’è difficile quell’arte. 82. E, possa
tu tornare nel dolce mondo!, dimmi perché quel popolo (=i fiorentini) è così spietato contro i miei discendenti in ogni suo decreto?». 85. Io a lui: «Lo
strazio ed il grande scempio (=la battaglia di Montaperti, 1260), che arrossarono di sangue il fiume
Arbia, fanno prendere tali decisioni nella nostra città». 88. Dopo che ebbe sospirato e scosso il capo,
«A voler lo scontro non fui l’unico» disse, «né certamente senza motivo mi sarei mosso contro Firenze
con gli altri ghibellini. 91. Ma dopo la battaglia fui
l’unico ad Empoli, dove tutti volevano distruggere
la città, che la difese a viso aperto». 94. «Deh, possa riposare un giorno la vostra discendenza!» io lo
pregai, «sciogliétemi quel dubbio, che avvolge
nell’incertezza il mio pensiero. 97. Se intendo bene, sembra che voi prevediate quel che il futuro
porta con sé e che non riusciate a veder il presente.» 100. «Noi, come chi è presbite» disse, «vediamo le cose che ci sono lontane nel futuro. Soltanto
su di esse c’illumina la somma guida (=Dio). 103.
Quando si avvicinano o diventano presenti, il nostro
intelletto è completamente inutile; e, se qualcuno
(=i nuovi dannati) non ci portasse le notizie, non
sapremmo nulla della vita sulla terra. 106. Perciò
puoi comprendere che la nostra conoscenza sarà
completamente estinta dopo il giudizio finale,
quando la porta del futuro sarà chiusa.» 109. Allora, quasi afflitto dalla mia colpa, dissi: «Dite dunque a quell’anima ricaduta giù che suo figlio è ancor tra i vivi. 112. Se poco fa non gli risposi, ditegli
che non lo feci perché stavo pensando al dubbio che
mi avete sciolto». 115. Il mio maestro già mi richiamava, perciò pregai lo spirito che mi dicesse in
fretta chi stava con lui. 118. Mi disse: «Qui giaccio
con più di mille. Qui dentro c’è Federico II di Svevia e il cardinale Ottaviano degli Ubaldini. Taccio
degli altri». 
Divina commedia. Inferno, a cura di P. Genesini 40
Indi s’ascose; e io inver’ l’antico
poeta volsi i passi, ripensando
a quel parlar che mi parea nemico.
12
1
Elli si mosse; e poi, così andando,
mi disse: “Perché se’ tu sì smarrito?”.
E io li sodisfeci al suo dimando.
12
4
“La mente tua conservi quel ch’udito
hai contra te”, mi comandò quel saggio.
“E ora attendi qui”, e drizzò ‘l dito:
12
7
“quando sarai dinanzi al dolce raggio
di quella il cui bell’occhio tutto vede,
da lei saprai di tua vita il viaggio”.
13
0
Appresso mosse a man sinistra il piede:
lasciammo il muro e gimmo inver’ lo mezzo
per un sentier ch’a una valle fiede,
13
3
che ‘nfin là sù facea spiacer suo lezzo. 13
6
121. Quindi si nascose [nel suo avello]. Io volsi i
passi verso l’antico poeta, ripensando alle predizioni che mi sembravano avverse. 124. Egli si mosse;
poi, camminando, mi disse: «Perché sei così turbato?». Io risposi alla sua domanda. 127. «Tieni a
mente quel che hai udito contro di te» mi comandò
quel saggio. «Ed ora ascolta» riprese, alzando
l’indice. 130. «Quando sarai davanti alla dolce luce di colei (=Beatrice) che con gli occhi belli vede
tutto [in Dio], da lei saprai il viaggio della tua vita
terrena.» 133. Quindi volse il piede a sinistra: lasciammo le mura di Dite e andammo verso il mezzo
del cerchio per un sentiero che conduce ad una valle, 136. che fin lassù faceva sentire il suo lezzo
sgradevole.
I personaggi
Epicureo di Samo (342/341-270 a.C.) difende tesi
materialistiche: il mondo è eterno e costituito di atomi, regolati dal caso. Gli dei non si interessano del
mondo né degli uomini, ma vivono beatamente in
cielo. Il piacere è il criterio di valutazione e il fine
dell’uomo. Il piacere però non è quello accompagnato da turbamento e da passioni, ma quello che risulta
dalla cessazione del dolore. Infine non si deve avere
paura della morte: quando noi ci siamo, essa non
c’è; e viceversa, quando essa c’è, noi non ci siamo
più. Il Medio Evo è colpito negativamente dall’ateismo e dalla teoria del piacere, proposti dal filosofo
greco.
Farinata degli Uberti (inizi sec. XIII-1264) diventa
capo de partito ghibellino nel 1239. Nel 1248 con
l’aiuto dell’imperatore Federico II di Svevia caccia i
guelfi da Firenze (che ritornano in città nel 1251).
Nel 1260 con l’appoggio di Manfredi di Svevia, re
di Sicilia, sconfigge i fiorentini a Montaperti e piega
le forze guelfe di tutta la Toscana. Nel concilio di
Empoli egli si oppone da solo al progetto di distruggere Firenze. Quando Manfredi e i ghibellini sono
definitivamente sconfitti a Benevento (1266), gli
Uberti sono cacciati dalla città, dove nel 1267 i
guelfi ritornano definitivamente. Nel 1283 in un
processo postumo per eresia Farinata e la moglie
Adelata sono condannati come eretici, le loro ossa
esumate e gettate nell'Arno e i beni degli eredi confiscati.
Cavalcante de’ Cavalcanti (sec. XIII) dopo la sconfitta guelfa di Montaperti (1260) è duramente colpito nei beni e costretto ad andare in esilio a Lucca.
Ritorna in patria dopo la sconfitta di Manfredi di
Svevia a Benevento (1266). Non è però su posizioni
irriducibili. Quando le maggiori famiglie fiorentine
delle due fazione decidono, alla morte di Farinata,
di attuare una politica di alleanze con matrimoni,
per porre fine alle rivalità politiche, egli combina il
matrimonio tra il figlio Guido e Beatrice, figlia di
Farinata (1267).
Guido Cavalcanti (1255-1300) è amico di Dante ed
uno dei maggiori poeti del Dolce stil novo. È un
guelfo bianco. Nel 1284 è nominato membro del
Consiglio generale del comune. Per il suo carattere
rissoso i priori di Firenze, tra cui Dante, lo mandano in esilio a Sarzana con i capi dei guelfi neri
(1300). Ritornato in patria, muore nell’agosto dello
stesso anno. Legge Aristotele seguendo l’interpretazione razionalistica di Averroè (1126-1198), un
filosofo arabo, secondo cui la verità si può raggiungere per via puramente razionale, quindi senza
l’aiuto della fede. Di qui la fama di eretico. Così lo
delinea anche Boccaccio (Decameron, VI, 9).
A Montaperti, nel territorio di Siena, presso il fiume Arbia i ghibellini, guidati da Farinata, infliggono una dura sconfitta ai guelfi di Firenze (1260).
Federico II di Svevia (1194-1250), nipote di Federico I, detto il Barbarossa, è considerato un sovrano
illuminato e suscita l’ammirazione dei suoi contemporanei per la sua abilità diplomatica, per la legislazione (emana la Costituzione di Melfi), per
l’amore verso le arti. Alla sua corte sorge la Scuola
siciliana (1230-1260ca.), che condiziona profondamente la letteratura italiana della seconda metà
del Duecento, dalla Scuola toscana al Dolce stil
novo.
Il cardinale Ottaviano degli Ubaldini, una potente
famiglia ghibellina, è vescovo di Bologna e cardinale dal 1245. Muore nel 1273. È definito eretico,
poiché la propaganda guelfa accusava di scarsa religiosità e di eresia chiunque si opponeva al papa.
Dite è la città di Satana, dove sono punite le colpe
più gravi, quelle a cui concorse anche la ragione. Il
nome si collega a divitia, la ricchezza, e Plutone, il
dio degli inferi era considerato il dio della ricchezza. La fonte di Dante è Virgilio, Eneide, VI, 541 e
540-550.
Commento
1. Dante dialoga con un politico fiorentino che è
anche avversario della sua fazione. Tra i due vi è un
grande rispetto, perché accomunati dallo stesso ideale: la passione politica e l’amore per Firenze. Farinata dà del «tu» a Dante, che è più giovane. Il poeta dà del «voi» al fiero avversario.
2. Il canto è costruito sul contrasto tra la figura di
Farinata, uomo interamente dedito alla politica, e
quella di Cavalcante, uomo che invece pensa ai valori familiari. Il contrasto è reso anche dall’atteg-
Divina commedia. Inferno, a cura di P. Genesini 41
giamento (l’uno si alza in piedi, l’altro resta a ginocchioni), dalla gestualità (il primo ha una forte
mimica, il secondo resta statico) e dalla voce (decisa
quella di Farinata, piagnucolosa quella di Cavalcante). Il poeta realizza questa contrapposizione con
questi strumenti piuttosto semplici ed appariscenti,
perché per ora non riesce a fare di meglio.
3. La contrapposizione è rafforzata da altri due elementi: a) Farinata e Cavalcante sono suoceri; e b)
ambedue sono condannati all’inferno perché sono
eretici. Anzi sono posti nello stesso avello. In tal
modo essi risultano ancora più intensamente uniti e
divisi. Uniti e contrapposti.
4. Farinata fa a Dante una profezia (tra 50 lune il
poeta sarà esiliato), che incuriosisce il lettore e che
sarà ripresa anche in séguito nel corso dell’opera,
fino alla sua soluzione (Pd XVII, 49-60). In questo
modo il poeta riesce a tenere viva l’attenzione del
lettore. Era ricorso alle profezie fin da If I, 100-111,
quando fa la profezia del Veltro, un cane da caccia
che avrebbe ricacciato la lupa, simbolo della cupidigia, nell’inferno. E lo farà anche in séguito, quando
preannuncia la venuta di un «Cinquecento dieci e
cinque», che in numeri romani si scrive DXV, quindi DVX, che riporterà la Chiesa sulla via tracciata
dal Vangelo (Pg XXXIII, 43).
5. Farinata si rivolge a Dante chiedendogli chi sono
i suoi antenati, cioè la sua famiglia. Non gli chiede
chi egli sia. Nel Medio Evo l’individuo esiste in
quanto fa parte di una famiglia. Il comportamento e
le azioni di un individuo coinvolgono l’intera famiglia; e, viceversa, l’intera famiglia è considerata responsabile delle azioni di un suo membro. La responsabilità è perciò allargata. Oggi la responsabilità in teoria è individuale (l’individuo è chiamato a
rispondere personalmente delle sue azioni); in pratica è eliminata (perciò l’individuo non è tenuto a rispondere del suo comportamento), in quanto si ritiene che sia la società (dall’educazione ai condizionamenti alle circostanze ecc.) la causa delle azioni
dell’individuo, e non l’individuo stesso, che le ha
commesse. In tal modo la responsabilità viene fatta
ricadere sulla società, con questi risultati: l’individuo non è punibile perché non responsabile delle
sue azioni; la società è responsabile delle azioni
dell’individuo, ma essa certamente non è punibile,
poiché non ha commesso quelle azioni, né ha
un’esistenza fisica precisa a cui la pena si possa infliggere. In tal modo l’individuo è deresponsabilizzato; la criminalità e le azioni antisociali restano
impunite e perciò si diffondono. Lo Stato viene meno ai suoi compiti e l’individuo si trova solo e indifeso. Ed è comprensibile che prima o poi reagisca
con rabbia e decida di farsi giustizia da sé. Ma la
colpa di tutto è delle inadempienze dello Stato e
dell’illegalità che pratica a piene mani (processi non
celebrati per mancanza di giudici, reati prescritti per
decorrenza dei termini, permessi di uscita ingiustificati, riduzioni della pena per buona condotta, condoni ripetuti, amnistie indiscriminate ecc.). Per non
parlare poi dei diritti dei carcerati: i cittadini danneggiati invece non hanno mai diritti. Tutto questo
poi viene chiamato «civiltà giuridica» e chi critica è
accusato di oscurantismo e bollato come criminale.
Il Medio Evo in confronto era un esempio inimitabile di rispetto e di applicazione della legge. Molti
personaggi dell’inferno lo dimostrano.
5.1. Eppure Dante e con lui tutto il Medio Evo non
si accontenta della giustizia terrena. Vuole, e a ragione, anche un’altra giustizia, non quella sempre
imperfetta e corruttibile degli uomini, ma quella assolutamente giusta di Dio. Ed immagina un Dio
giudice inflessibile che giudica, condanna ed assolve gli uomini nell’altro mondo. Chi è condannato
paga per sempre, chi è assolto va direttamente in
paradiso (cosa rarissima) oppure passa il tempo dovuto a purificarsi in purgatorio. Intanto il poeta,
che, spinto dalla prudenza, vuole anticipare il giudizio divino, si diletta a condannare e ad assolvere i
personaggi del mondo antico e i personaggi del suo
tempo. Le pene dell’inferno e del purgatorio possono sembrare stravaganti e dettate da eccesso
d’immaginazione. Invece no: sono per lo più le pene che al suo tempo erano inflitte ai colpevoli. Ed
erano condannati i poveri come i ricchi, che erano
stati trovati colpevoli di reati sociali. Falsificare il
fiorino provocava danni enormi all’individuo come
alla città, perciò era considerato giusto che il colpevole pagasse con il massimo della pena: la morte,
ma la morte spettacolare sul rogo, come deterrente
per i potenziali falsificatori. Così chi era danneggiato era in qualche modo risarcito.
6. Nel Medio Evo l’individuo faceva parte ed era
una cellula sacrificabile della famiglia, perché soltanto con l’aiuto della famiglia poteva sopravvivere. Oggi l’individuo può fare a meno della famiglia
– e in genere si stacca dalla famiglia quando si
sposa –, perché è economicamente autonomo e può
fare a meno di essa. Anzi, staccandosi dalla famiglia, può migliorare il suo tenore di vita: i genitori
continuano a finanziarlo ancora per diversi anni (i
loro consumi sono ridotti, perciò danno ai figli le
risorse in più). Tradizionalmente invece questa autonomia economica era irrealizzabile; anzi i genitori vedevano nei figli la loro assicurazione economica per la vecchiaia.
7. La punizione degli eretici è tremenda: essi conoscono il futuro ma non il presente. Per il presente
vengono informati dalle anime che arrivano. Dopo
il giudizio universale essi quindi non saranno più
informati sul futuro. Non ci sarà neanche futuro. Ed
essi non sapranno niente del presente, né del passato: saranno senza memoria. Poiché l’uomo è memoria del passato, vita nel presente e speranza del futuro, essi avranno una memoria completamente vuota, senza futuro e senza passato. Vivranno la seconda vita soffrendo come vegetali, in un eterno presente, infinitamente vuoto, riempito soltanto dalle
loro sofferenze. Dante non dice tutto questo. Non
dice niente. Egli mette alla prova il lettore. E spetta
al lettore capire tutte queste cose. Se il lettore non
capisce, non si sente drammaticamente coinvolto
nella punizione degli eretici, è un lettore che non ha
superato la prova. E nella Divina commedia anche
per il lettore ci sono infinite prove. L’itinerarium
mentis verso la poesia e verso la salvezza è lungo e 
Divina commedia. Inferno, a cura di P. Genesini 42
difficile. E il lettore non vi si può sottrarre, neanche
se vuole. Nessuno è privilegiato. Ognuno deve sudare la sua fatica e conquistarsi il suo posto sulla terra
come nei cieli. Come nell’inferno. Chi non s’impegna, chi demorde, fa la fine degli ignavi (If III,
31-69), che non meritano nemmeno la pena
dell’inferno. Essi in vita sono stati nulla e in morte
nutrono vermi ripugnanti. Il poeta ripropone in un
altro contesto la tesi stilnovistica che la nobiltà non
è nobiltà di sangue che si eredita; è nobiltà di spirito, che si conquista con le proprie fatiche e con il
proprio e personale impegno. La poesia si trasforma
in ideale di vita.
7.1. Curiosamente neanche gli angeli hanno memoria, ma per un motivo semplicissimo: non hanno bisogno di avere memoria perché vedono tutto in Dio,
e Dio è fuori del tempo e dello spazio, non conosce
né passato né futuro (Pd XXIX, 70-85).
8. Il canto diventa ancora più drammatico e coinvolgente se il lettore sa, come deve sapere, che Farinata e Cavalcanti sono legati da un vincolo di parentela – sono cognati –, ma il primo pensa unicamente
alla politica, il secondo unicamente alla famiglia.
Ma l’uomo vive e di politica e di famiglia, poiché la
famiglia è la cellula più semplice della società. È
come se il poeta tagliasse in due il lettore, per fargli
sentire più intensamente il momento della politica e
il momento della famiglia. Da una parte lo fa identificare con un uomo che è totalmente politico (anche se ha una famiglia e dei figli), dall’altra con un
uomo totalmente padre (anche se è coinvolto nella
politica del suo tempo). Il lettore si trova incastrato
e spiazzato, poiché sente con maggiore intensità il
fatto di essere coinvolto nei destini della sua città (e
della gestione della sua città) e nella sua vita tranquilla dentro la famiglia e i suoi affetti. Dante è
proiettato sul lettore, anche se non sembra. E lo
sconvolge in modo palese come in modo subdolo,
manipolando i valori che il lettore ha nel suo animo.
Lo fa costantemente. Con il maestro Brunetto Latini
(If XV), con il papa Bonifacio VIII (If XIX), con Ulisse (If XXVI), con il conte Ugolino della Gherardesca (If XXXIII). Ma anche con tutti gli altri personaggi dell’inferno. E poi nelle altre due cantiche.
9. If X rimanda ad un altro canto politico: If VI. Qui
Ciacco preannuncia la sorte di coloro che fecero
grande Firenze: essi sono nei gironi più profondi
dell’inferno, perché hanno commesso peccati più
grandi del suo. In questo modo Dante suscita interesse e curiosità nel lettore e lo costringe ad interessarsi
della sorte dei grandi fiorentini. È il principio
dell’anticipazione o della ripresa di cose già dette. Il
poeta però ottiene anche un altro risultato: i grandi
fiorentini diventano ancora più grandi, perché sono
in gironi più profondi dell’inferno (i grandi personaggi quindi possono commettere soltanto grandi
peccati o, viceversa, grandi azioni). Il lettore perciò
prova il sentimento di attesa: vuole vedere chi sono
costoro, che peccato hanno commesso, come il poeta
li presenta e dove li punisce. Così continua a leggere.
9.1. Anche in questo caso, come in moltissimi altri
casi, da Francesca a Ciacco, il poeta dà un giudizio
religioso estremamente negativo (la condanna
all’inferno) e un giudizio politico (o di altro tipo)
estremamente positivo. Insomma usa giudizi eccessivi, estremi, per far sì che il lettore sia coinvolto
con più intensità e con più drammaticità. E perciò
senta più intensamente i problemi – politici, sociali,
scientifici, religiosi, personali – in questione. Dante
conosce la parola sintetica e capace di colpire, conosce l’ars dictaminis e l’arte di comunicare.
10. Il peccato di eresia di Farinata e di Cavalcanti e
quello di empietà di Capanèo sono gli unici due
peccati religiosi dell’inferno. Tutti gli altri, di derivazione aristotelica, sono peccati sociali. Tuttavia
si possono far rientrare facilmente tra i peccati sociali: non può rispettare le istituzioni politiche e le
leggi chi non rispetta nemmeno la divinità. Per il
poeta quindi il cielo è il fine della nostra vita; ma,
poiché dobbiamo vivere sulla terra, è opportuno che
ci siano leggi umane e divine e che queste leggi
siano rispettate. In Pg XVI, 97 (il canto cinquantesimo dell’opera, quindi il canto di passaggio tra i
primi cinquanta e i secondi cinquanta canti), egli si
lamenta attraverso le parole di Marco Lombardo
che le leggi ci sono, ma che nessuno le fa rispettare.
In Pd XVII, 106-142, attraverso le parole del trisavolo Cacciaguida dice esplicitamente che la sua
missione, dopo quella di Enea e di Paolo, è quella
di riportare gli uomini sulla via del bene. Gli uomini che vivono sulla terra.
11. Farinata «s’ergea col petto e con la fronte
Com’avesse l’inferno in gran dispitto» (vv. 35-36).
Invece Capanèo «non par che curi Lo ‘ncendio e
giace dispettoso e torto, Sì che la pioggia [di fuoco]
non par che ‘l maturi» (If XIV, 46-48). Farinata è
un eretico, tutto preso dalla sua tensione politica
per Firenze. Il peccato che lo ha portato all’inferno
è di secondaria importanza. Capanèo invece è un
bestemmiatore, che non è ancora riuscito a dimenticare la sconfitta che la divinità gli ha inflitto. Farinata ha l’inferno in gran disprezzo. Capanèo invece
ostenta una ribellione tutta esteriore e sterile: non
ne ha ancora capito l’inutilità. Virgilio, la voce della ragione, interviene e lo rimprovera aspramente.
Farinata è un magnanimo, ancora tutto preso dalla
sua vita politica. Capanèo invece si dimostra vanesio e vanitoso: ostenta la sua sfida e la bestemmia
alla divinità, quando si accorge che il poeta lo sta
osservando.
12. Dante riesce a far muovere tre personaggi contemporaneamente (Dante, Farinata, Cavalcante),
cosa che non gli era riuscita in If V, quando incontra Francesca, che parla, e Paolo, che tace. In If XIII
riesce a muovere sei personaggi (Dante, Virgilio,
Pier delle Vigne ed altri tre dannati). In If XXX un
numero molto maggiore. Questa è una delle tante
forme che acquista il principio della varietà.
13. Dante fa un augurio a Farinata (che la sua discendenza possa un giorno riposare!). Fa un augurio
anche a Guido da Montefeltro (che il suo nome possa durare lungamente nel mondo!) (If XXVII, 57).
Ma il contesto è diverso, perciò il significato è diverso. Nel caso di Farinata l’augurio esprime rispetto verso l’avversario politico. Nel caso di Guido e-
Divina commedia. Inferno, a cura di P. Genesini 43
sprime un violento sarcasmo (per il poeta Guido è
uno dei tanti colpevoli dei conflitti che insanguinano
la penisola) e contiene una subdola trappola (Guido
non vuole rivelare il suo nome e la sua storia – si è
fatto ingannare dal papa Bonifacio VIII ed ha perso
l’anima –, che lo riempiono ancora di vergogna e lo
bruciano; ma poi lo fa, ritenendo erroneamente che
Dante sia morto e perciò non ritorni nel mondo dei
vivi).
13.1 Farinata alza il tono del discorso usando due
termini in modo improprio e in modo allegorico: «E
[…] dimmi perché quel popolo è sì empio Incontr’a’ miei in ciascuna sua legge?» (vv. 82-84).
Dante è all’altezza della situazione e risponde a tono: «Lo strazio e ‘l grande scempio Che fece l’Arbia
colorata in rosso, Tal orazion fa far nel nostro
tempio» (vv. 85-87). L’eretico ricorre al linguaggio
religioso – ciò è anche paradossale – per sottolineare
la gravità del comportamento dei fiorentini (Il termine legge ha significato sia religioso sia civile).
Dante risponde sullo stesso piano: «La sanguinosa
sconfitta subita a Montaperti ha spinto i fiorentini a
emanare tali decreti contro la famiglia degli Uberti
nella sala comunale dove si prendono le decisioni
politiche». Il linguaggio improprio è spesso più efficace del linguaggio appropriato, per lo più semplicemente descrittivo. Il costo della maggiore efficacia è però l’approssimazione e una maggiore difficoltà di comprensione. Molti critici non riuscivano a
capire perché un eretico usasse contraddittoriamente
una terminologia religiosa. Non avevano sufficiente
pratica del linguaggio e delle sue possibilità.
14. Gli eretici sono puniti negli avelli infuocati, in
analogia con la pena che subivano da vivi: erano
condannati al rogo. La lotta contro gli eretici e la
durezza della loro condanna (basti pensare alla crociata del 1215 che fece strage degli albigesi) va inserita nei valori e nelle esigenze del tempo: soltanto
la compattezza e l’identità delle idee e dei valori
era il collante sociale che serviva per affrontare con
successo i problemi quotidiani della sopravvivenza.
15. Gli eretici e i bestemmiatori, If X e XIIV rispettivamente, sono i due unici peccati religiosi della
Divina commedia. È facile però farli rientrare tra i
peccati sociali: non può essere buon cittadino chi
nega (o bestemmia) Dio, il creatore dell’universo,
l’autorità suprema, il fondamento di ogni potere. Gli
eretici poi minacciavano l’unità religiosa della società. La conseguenza inevitabile è che la Chiesa li
perseguita. Il poeta concorda e in Pd IX, 82-102, elogia il vescovo Folchetto da Marsiglia, che guida
con feroce determinazione la crociata contro gli albigesi e li stermina (1215).
16. «[…] s’i’ fui, dianzi, a la risposta muto, Fate i
saper che ‘l fei perché pensava Già ne l’error che
m’avete soluto» (vv. 112-114). Dante è attento ai
comportamenti della vita quotidiana: si sta parlando,
quando un pensiero improvviso ci distoglie dal discorso che stavamo facendo e prende tutta la nostra
attenzione. Queste citazioni di vita quotidiana, numerossissime nel poema, permetteono al lettore di
sentirsi vicino a Dante e di immedesimarsi nei suoi
pensieri e nelle sue azioni. D’altra parte lo scrittore
propone e usa questi comportamenti di vita quotidiana per mettere a suo agio il lettore e per coinvolgerlo senza che questi se ne accorga e si irriti.
Così il lettore fa questo ragionamento, logicamente
scorrretto, ma psicologicametne efficace: «Se
anch’io ho gli atteggiamenti ed i pensieri di Dante
nella mia vita quotidiana, vuol dire che anch’io
posso fare il viaggio nell’al di là che ha fatto lui».
La struttura del canto è semplice: 1) Dante esprime il desiderio di vedere gli eretici; 2) Farinata degli Uberti si alza dal sepolcro e inizia a parlare con
il poeta delle vicende politiche fiorentine; 3) Cavalcante de’ Cavalcanti interrompe il dialogo per
chiedere notizie del figlio; l’indugio di Dante gli fa
pensare che sia morto; così si lascia cadere giù; 4)
Farinata riprende il dialogo senza batter ciglio, gli
preannuncia l’esilio e gli chiarisce il dubbio (i dannati conoscono il futuro, ma non il presente); poi 5)
il poeta chiede chi sono i suoi compagni di pena e il
dannato risponde; 6) i due poeti riprendono il viaggio; 7) Virgilio consiglia a Dante di tenere a mente
le parole di Farinata.
Divina commedia. Inferno, a cura di P. Genesini 44
Canto XI
In su l’estremità d’un’alta ripa
che facevan gran pietre rotte in cerchio
venimmo sopra più crudele stipa;
1
e quivi, per l’orribile soperchio
del puzzo che ‘l profondo abisso gitta,
ci raccostammo, in dietro, ad un coperchio
4
d’un grand’avello, ov’io vidi una scritta
che dicea: “Anastasio papa guardo,
lo qual trasse Fotin de la via dritta”.
7
“Lo nostro scender conviene esser tardo,
sì che s’ausi un poco in prima il senso
al tristo fiato; e poi no i fia riguardo”.
10
Così ‘l maestro; e io “Alcun compenso”,
dissi lui, “trova che ‘l tempo non passi
perduto”. Ed elli: “Vedi ch’a ciò penso”.
13
“Figliuol mio, dentro da cotesti sassi”,
cominciò poi a dir, “son tre cerchietti
di grado in grado, come que’ che lassi.
16
Tutti son pien di spirti maladetti;
ma perché poi ti basti pur la vista,
intendi come e perché son costretti.
19
D’ogne malizia, ch’odio in cielo acquista,
ingiuria è ‘l fine, ed ogne fin cotale
o con forza o con frode altrui contrista.
22
Ma perché frode è de l’uom proprio male,
più spiace a Dio; e però stan di sotto
li frodolenti, e più dolor li assale.
25
Di violenti il primo cerchio è tutto;
ma perché si fa forza a tre persone,
in tre gironi è distinto e costrutto.
28
A Dio, a sé, al prossimo si pòne
far forza, dico in loro e in lor cose,
come udirai con aperta ragione.
31
Morte per forza e ferute dogliose
nel prossimo si danno, e nel suo avere
ruine, incendi e tollette dannose;
34
onde omicide e ciascun che mal fiere,
guastatori e predon, tutti tormenta
lo giron primo per diverse schiere.
37
Puote omo avere in sé man violenta
e ne’ suoi beni; e però nel secondo
giron convien che sanza pro si penta
40
qualunque priva sé del vostro mondo,
biscazza e fonde la sua facultade,
e piange là dov’esser de’ giocondo.
43
Puossi far forza nella deitade,
col cor negando e bestemmiando quella,
e spregiando natura e sua bontade;
46
e però lo minor giron suggella
del segno suo e Soddoma e Caorsa
e chi, spregiando Dio col cor, favella.
49
La frode, ond’ogne coscienza è morsa,
può l’omo usare in colui che ‘n lui fida
e in quel che fidanza non imborsa.
52
Questo modo di retro par ch’incida
pur lo vinco d’amor che fa natura;
onde nel cerchio secondo s’annida
55
ipocresia, lusinghe e chi affattura,
falsità, ladroneccio e simonia,
ruffian, baratti e simile lordura.
58
1. Sull’estremità di un’alta ripa, formata da grandi
pietre rotte disposte in cerchio, venimmo sopra una
folla [di anime punita in modo] più crudele. 4. E
qui, per l’orribile eccesso del puzzo che il profondo
abisso getta, ci accostammo, [tornando] indietro, al
coperchio 7. d’una grande tomba, dove io vidi una
scritta che diceva: «Custodisco papa Anastasio, che
Fotino allontanò dalla retta via». 10. «Conviene
che la nostra discesa sia lenta, così il senso
[dell’olfatto] si abitua un po’ alla volta a questo intenso fetore. Poi non vi faremo più caso.» 13. Così
il maestro. Ed io a lui: «Trova qualcosa di utile»
dissi, «per non lasciar passare il tempo invano». Ed
egli: «Vedi che ci sto pensando». 16. «O figliolo
mio, [racchiusi] dentro a codesti sassi» cominciò
poi a dire, «ci sono tre cerchi [più piccoli] via via
che si discende, come quelli che hai lasciato. 19.
Tutti sono pieni di spiriti maledetti. Ma, affinché
poi ti basti solamente vederli, intendi come e perché sono messi insieme. 22. Il fine di ogni malizia,
che acquista odio in cielo, è l’ingiuria; ed ogni fine
di questo tipo contrista il prossimo o con la forza o
con la frode. 25. Ma la frode, poiché è il male proprio dell’uomo, più dispiace a Dio, perciò i fraudolenti stanno di sotto e sono puniti con un dolore
maggiore. 28. Il primo cerchio è tutto dei violenti;
ma, poiché si fa violenza a tre [tipi diversi di] persone, esso è diviso e strutturato in tre gironi. 31. Si
può fare violenza a Dio, a sé e al prossimo; la si
può fare [direttamente] contro di loro o [indirettamente] contro le loro cose, come udirai chiaramente
dalla mia spiegazione. 34. Al prossimo si dà la morte con la violenza e s’infliggono ferite dolorose, e
ai suoi beni si causano rovine, incendi e rapine dannose; 37. perciò omicidi e feritori senza motivo,
guastatori e predoni, il primo girone tormenta tutti
costoro, che sono divisi in diverse schiere. 40. Un
uomo può avere la mano violenta verso di sé (=i
suicidi) e verso i suoi beni (=gli scialacquatori);
perciò nel secondo girone conviene che senza alcun
vantaggio si penta 43. chi priva di se stesso il vostro
mondo, chi gioca nelle bische e chi sperpera le sue
ricchezze, e, caduto in povertà, piange là [sulla terra] dove doveva essere felice. 46. Si può fare violenza verso Dio, rinnegandolo con il cuore e bestemmiandolo, e disprezzando la Natura e i beni
che ci offre; 49. perciò il girone più piccolo segna
con il suo marchioi sodomiti, gli usurai e i bestemmiatpri, che disprezzando Dio nel loro cuore. 52.
L’uomo può usare la frode, che puòcorrompere ogni
coscienza, contro chi si fida di lui e contro chi non
si fida. 55. Quest’ultimo modo pare che infranga
soltanto il vincolo dell’amore (=amicizia, simpatia
e solidarietà) che la Natura fa [sorgere tra gli uomini]; perciò nel cerchio secondo sono puniti 58. gli
ipocriti, chi usa le lusinghe (=i seduttori e gli adulatori) e chi fa magia o stregoneria (=i maghi e gli indovini), i falsari, i ladri e i simoniaci, i ruffiani, i
barattieri e simile lordura. 
Divina commedia. Inferno, a cura di P. Genesini 45
Per l’altro modo quell’amor s’oblia
che fa natura, e quel ch’è poi aggiunto,
di che la fede spezial si cria;
61
onde nel cerchio minore, ov’è ‘l punto
de l’universo in su che Dite siede,
qualunque trade in etterno è consunto”.
64
E io: “Maestro, assai chiara procede
la tua ragione, e assai ben distingue
questo baràtro e ‘l popol ch’e’ possiede.
67
Ma dimmi: quei de la palude pingue,
che mena il vento, e che batte la pioggia,
e che s’incontran con sì aspre lingue,
70
perché non dentro da la città roggia
sono ei puniti, se Dio li ha in ira?
e se non li ha, perché sono a tal foggia?”.
73
Ed elli a me “Perché tanto delira”,
disse “lo ‘ngegno tuo da quel che sòle?
o ver la mente dove altrove mira?
76
Non ti rimembra di quelle parole
con le quai la tua Etica pertratta
le tre disposizion che ‘l ciel non vole,
79
incontenenza, malizia e la matta
bestialitade? e come incontenenza
men Dio offende e men biasimo accatta?
82
Se tu riguardi ben questa sentenza,
e rechiti a la mente chi son quelli
che sù di fuor sostegnon penitenza,
85
tu vedrai ben perché da questi felli
sien dipartiti, e perché men crucciata
la divina vendetta li martelli”.
88
“O sol che sani ogni vista turbata,
tu mi contenti sì quando tu solvi,
che, non men che saver, dubbiar m’aggrata.
91
Ancora in dietro un poco ti rivolvi”,
diss’io, “là dove di’ ch’usura offende
la divina bontade, e ‘l groppo solvi”.
94
“Filosofia”, mi disse, “a chi la ‘ntende,
nota, non pure in una sola parte,
come natura lo suo corso prende
97
dal divino ‘ntelletto e da sua arte;
e se tu ben la tua Fisica note,
tu troverai, non dopo molte carte,
100
che l’arte vostra quella, quanto pote,
segue, come ‘l maestro fa ‘l discente;
sì che vostr’arte a Dio quasi è nepote.
103
Da queste due, se tu ti rechi a mente
lo Genesì dal principio, convene
prender sua vita e avanzar la gente;
106
e perché l’usuriere altra via tene,
per sé natura e per la sua seguace
dispregia, poi ch’in altro pon la spene.
109
Ma seguimi oramai, che ‘l gir mi piace;
ché i Pesci guizzan su per l’orizzonta,
e ‘l Carro tutto sovra ‘l Coro giace,
112
e ‘l balzo via là oltra si dismonta”. 115
61. Con l’altro modo si dimentica quell’amore che
la Natura fa [sorgere] e quello che poi si aggiunge
[con la vita comune], per il quale si crea una reciproca confidenza [tra gli uomini]; 64. perciò nel
cerchio minore, dove è il punto dell’universo in cui
siede Lucifero, è punito in eterno chi tradisce.» 67.
Ed io: «O maestro, la tua spiegazione è molto chiara e distingue molto bene questo baratro e il popolo
che esso accoglie. 70. Ma dimmi: quelli della palude fangosa dello Stige (=gli iracondi), quelli trascinati dalla bufera (=i lussuriosi), quelli che sono battuti dalla pioggia (=i golosi), e quelli che s’incontrano [e s’insultano] con parole offensive (=gli avari
e i prodighi), 73. perché non sono puniti dentro la
città infuocata di Dite, se Dio è adirato con loro? E,
se non è adirato, perché sono castigati in quel modo?». 76. Ed egli a me: «Perché il tuo ingegno sragiona tanto» disse, « ben diversamente da quel che
di solito fa? Oppure la tua mente mira altrove, [a
qualche dottrina eretica]? 79. Non ti ricordi di quelle parole con le quali l’Etica [di Aristotele che hai
fatto] tua tratta compiutamente le tre disposizioni
che il cielo non vuole, 82. cioè incontinenza, malizia e matta bestialità? E come l’incontinenza offende meno Dio e quindi è punita in modo meno duro?
85. Se tu riguardi bene quest’affermazione e ti rechi
alla mente chi sono quelli che sopra, fuori [della
città di Dite], sostengono la penitenza, 88. tu vedrai
bene perché siano divisi da questi malvagi (=gli
eretici) e perché la divina giustizia li punisca meno
gravemente». 91. «O sole, che risani ogni vista turbata, tu, quando risolvi i miei dubbi, mi accontenti
a tal punto che mi rendi gradito il dubbio non meno
che il sapere. 94. Vòltati ancora un po’ indietro» io
dissi, «là dove dici che l’usura offende la bontà divina, e risolvimi questo nodo». 97. «La filosofia [di
Aristotele]» mi disse, «a chi la intende bene, spiega
chiaramente, e non in un solo passo, come la Natura
prende il suo corso 100. dal divino intelletto e dalla sua arte. E, se tu leggi bene la Fisica [di Aristotele che hai fatto] tua, tu troverai, dopo non molte
pagine, 103. che la vostra arte, quanto può, segue
quella [di Dio], come il discepolo fa con il maestro.
In tal modo la vostra arte è quasi nipote di Dio.
106. Da queste due, se tu ricordi gli inizi della Genesi, conviene che la gente ricavi il sostentamento e
progredisca. 109. L’usuraio, che tiene un’altra via,
disprezza la Natura in quanto tale e l’arte, sua seguace, poiché ripone la sua speranza nel lavoro altrui. 112. Ma ora sèguimi, perché desidero proseguire. I Pesci guizzano su per l’orizzonte, e l’Orsa
maggiore giace tutta sopra il vento di maestrale,
115. e si discende questa balza andando più oltre».
I personaggi
Il papa Anastasio II (496-498) tenta di riavvicinare
a Roma la Chiesa d’Oriente, che si era allontanata
nel 484 con l’eresia monofisita di Acacio, secondo
cui Gesù Cristo aveva una sola natura, quella divina.
Ed invita a Roma Fotino, un seguace di Acacio.
Per la sua indulgenza verso l’eresia, è accusato di
aver fatto propria la tesi eretica.
Sodoma e Gomorra sono due città della Palestina,
di cui parla la Bibbia, famose per la vita immorale
dei loro abitanti, dediti alla omosessualità, tanto
che sodomita diventa sinonimo di omosessuale. Furono punite da Dio con una pioggia di fuoco e zolfo 
Divina commedia. Inferno, a cura di P. Genesini 46
(Gn 18, 20 e 19, 24-25). Il vizio però non fu estirpato.
Caorso, da Cahors, una città francese della regione
del Quercy. Nel Medio Evo gli abitanti praticavano
alti tassi di sconto, tanto che caorsino divenne sinonimo di usuraio.
Aristotele di Stagira (384-322 a.C.) è il maggiore
filosofo e scienziato del mondo antico. Organizza la
sua scuola, il Liceo, in modo tale che i suoi collaboratori ricoprano tutti gli ambiti del sapere. Scrive
moltissime opere: sulla logica, l’Organon; sulla fisica o filosofia della natura, la Fisica, il Cielo, la Meteorologia, la Generazione degli animali; i 14 libri
della Metafisica; sull’etica, la politica e la retorica,
l’Etica a Nicomaco, l’Etica a Eudemo, la Politica,
la Costituzione degli ateniesi. Le varie discipline
sono tra loro correlate e interdipendenti, poiché la
realtà è tale. L’opera di Aristotele pervade la filosofia, la teologia, la logica, la fisica e l’astronomia
europee grazie ai commenti di Averroè (1126-
1198), uno scienziato arabo di Cordova, tradotti in
latino, e soprattutto grazie alla fusione con il pensiero cristiano, basato sulla rivelazione, che riesce a
farne Tommaso d’Aquino (1225-1274). Tale sintesi
diventa la filosofia e la teologia ufficiale della Chiesa.
Nel Genesi Dio crea l’uomo e poi la donna e li pone nel paradiso terrestre, affinché lo lavorassero e lo
custodissero (Gn 2, 15); quando li caccia, li condanna a lavorare con il sudore della fronte (Gn 3, 19).
Commento
1. Mentre l’olfatto di Dante si abitua al fetore della
bolgia, Virgilio spiega l’ordinamento dell’inferno
nei tre cerchi sottostanti. Così si evita anche di perdere tempo. Tre ne erano già stati percorsi. La stessa
situazione si presenta quando Virgilio spiega l’ordinamento del purgatorio (Pg XVII, 82-139). L’ordinamento del paradiso è esposto in Pd IV, 28-41.
2. La malizia è termine tecnico: mala actio, cioè la
mala azione, l’azione cattiva o malvagia, l’azione
rivolta verso il male, compiuta con intenzioni maligne. L’ingiuria (o ingiustizia) è l’iniuria, cioè il
non ius, la violazione del diritto e della legge in cui
il diritto si attua. Il pensiero medioevale ha una sensibilità eccezionale verso le distinzioni e le catalogazioni. Gli ordinamenti delle tre cantiche mostrano
quanto Dante condivida questa mentalità classificatoria.
3. In questo canto Dante riconosce il debito che ha
verso le teorie di Aristotele. Tale debito era emerso
fin da quando il poeta chiede a Virgilio se i dannati
soffriranno di più, di meno o altrettanto dopo il giudizio universale (If VI, 100-111). E Virgilio lo rimanda al pensatore greco: più un essere è perfetto,
più sente il bene e il dolore. Dopo il giudizio universale i dannati avranno anche il corpo, quindi saranno
più perfetti, perciò soffrirono di più.
4. L’ordinamento dell’inferno e di conseguenza anche del purgarono risentono radicalmente delle posizioni etiche di Aristotele, rilette attraverso Tommaso d’Aquino. Le eccezioni sono unicamente gli eretici e i bestemmiatori. Esse si possono considerare o
di poco conto o fare rientrare senza difficoltà, come
ulteriore contributo, nella prospettiva aristotelica:
non può rispettare le istituzioni politiche e le leggi
chi non rispetta nemmeno la divinità. In Aristotele
il cittadino non poteva prendersela né bestemmiare
la divinità, perché questa era ai bordi estremi del
mondo, non si occupava del mondo, immersa
com’era nel pensiero di se stessa. Nella realtà dominava il caso o la fortuna. Nella visione cristiana
invece Dio crea il mondo, lo fa sovrintendere dalla
Provvidenza, perciò può facilmente essere considerato responsabile del male o dei disguidi della vita
quotidiana in quanto non li impedisce. Dante confuta questa tesi in Pd XVII, 37-42. Di qui un duplice
peccato: l’atteggiamento di empietà verso di Lui; e
la bestemmia contro di Lui.
5. Le teorie di Aristotele hanno un impatto straordinario sul pensiero medioevale, affamato di libri e di
sapere. I motivi sono questi: esso è sistematico, si
estende a tutti i campi del sapere e li coordina in un
unico grande sistema. L’universo è visto come un
grande organismo, che può essere conosciuto soltanto elaborando un sistema teorico capace d’individuarne l’unità (la filosofia con l’idea di essere) e
studiarne le varie parti (le varie scienze con la conoscenza empirica). Tra la fisica (o filosofia naturale o filosofia seconda) e la filosofia prima (o metafisica, cioè riflessione che si fa dopo la fisica)
s’interponeva il mondo umano dell’etica e della politica. Questa triplice distinzione del sapere, che
risulta uno e trino, si trova peraltro anche nelle altre
correnti del pensiero greco, dai cinici agli epicurei
agli stoici, anche se poi nei contenuti le differenze
potevano essere significative. L’universo era un
grande organismo, in cui l’uomo era inserito; la città era un altro, più piccolo, organismo, in cui
l’uomo era inserito e dentro il quale realizzava le
condizioni che gli permettevano di vivere. Aristotele più di altri pensatori dà importanza alla vita teoretica (Dio è pensiero di pensiero). Ma la tendenza
del pensiero greco non è questa, bensì quella che dà
priorità alla vita attiva, all’etica: la filosofia è amore della sapienza, cioè di un sapere che serve a vivere, che permetta di capire che cosa l’uomo deve
fare e perché, come conosce, com’è l’ambiente naturale e sociale e come s’inserisce in esso.
5.1 Il Medio Evo fa propria questa seconda visione,
e non poteva fare diversamente, poiché il cristianesimo era nato non come filosofia speculativa, ma
come proposta pratica di vita. La disarticolazione di
questa visione unitaria del mondo e del sapere avviene a partire dal Cinquecento: in politica N. Machiavelli (1469-1527) propone l’autonomia della
scienza politica rispetto all’etica ed afferma il primato della politica sull’etica; in astronomia N. Copernico (1473-1543) propone la teoria eliocentrica
e in fisica G. Galilei (1564-1642) il matematismo.
6. L’impatto di Aristotele e, più in generale, della
filosofia greca, unito al carattere di filosofia pratica
del Cristianesimo, spingono Dante ad una valutazione strettamente sociale e profondamente organica dei peccati. Il mondo è un sistema ordinato, cioè
organico; il sapere è ugualmente un sistema ordina-
Divina commedia. Inferno, a cura di P. Genesini 47
to; la politica e l’etica sono ancora sistemi ordinati,
capaci di classificare minuziosamente le azioni umane. Il sistema della conoscenza etica si trasforma
poi nella tripartizione generale dell’inferno dantesco (incontinenza, malizia e matta bestialità) e nella
successiva distribuzione dei dannanti nei vari cerchi
(I-VII, VIII, IX). A loro volta i cerchi VI-VII sono
ulteriormente suddivisi in tre gironi, il cerchio VIII
in nove bolge, il cerchio IX in quattro zone.
7. Il fatto che l’universo sia organico e che perciò la
conoscenza debba essere sistematica, per cogliere
adeguatamente il carattere organico della realtà, ha
una conseguenza di radicale importanza: un elemento dell’universo non esiste e non vive mai a sé stante, è sempre collegato a tutti gli altri. Lo stesso vale
per la conoscenza. In altre parole un elemento
nell’universo come un elemento della conoscenza
acquista il suo preciso significato soltanto se è inserito nel contesto in cui si trova: è il contesto che gli
dà significato. Insomma il peccato di lussuria, di sodomia, di baratteria, di frode ecc. non va valutato in
sé, va valutato nel contesto della società, in relazione alla società in cui è commesso. Valutarlo nel
suo piccolo non è possibile, perché esso perderebbe
qualsiasi significato. Non è possibile perché manca
il punto di riferimento, il metro di misura, la scala di
valori. Il pensiero laico moderno non si è mai posto
seriamente i problemi dell’etica, né tanto meno ha
elaborato un’articolata scala di valori e di valutazione, quale si riscontra nella Chiesa e nella Divina
commedia.
7.1. A più riprese il poeta inserisce un elemento nel
suo contesto. I canti più significativi sono forse Pd I,
dove egli parla dell’ordine dell’universo, e soprattutto Pd II, dove spiega le macchie lunari facendo
intervenire gli influssi celesti e la materia amorfa.
8. Questo pensiero organico accompagna costantemente il lettore di Dante. Anche la poesia è pensiero
organico, visione organica della realtà e dell’arte. E
tutta la Divina commedia è un’enorme ragnatela,
che si propone di catturare tutti gli aspetti della realtà. Gli esempi sono facili: Francesca da Polenta (If
V), colpevole di lussuria, il primo peccato che
s’incontra all’inferno, è valutata da un sistema coordinato costituito da ben tre punti di vista: dal punto
di vista religioso, dal punto di vista politico, dal
punto di vista personale del poeta. E si prende due
condanne e una mezza assoluzione. Il cittadino vive
in ambiti sempre più estesi di realtà, che sono indicati in successione e fatti oggetto di analisi (If VI,
Pg VI, Pd VI): dalla cellula all’organismo, all’insieme di organismi. Ma i tre canti non sono sufficienti: si allargano ad altri canti politici (ad esempio
a Pg XVI) e poi a canti che trattano l’altra grande
istituzione universale, la Chiesa (If XIX ecc.). La
complessità della realtà può essere rispettata e colta
soltanto adottando tre punti di vista e raccogliendoli
poi in un unico sistema di valutazione (Francesca e
Paolo); oppure esaminandone la complessità a livelli
diversi e collegandola ad altri ambiti (Firenze, Italia, Impero; Impero e Chiesa). Le due massime istituzioni poi rimandano ai personaggi che le guidano...
9. Nei versi finali Dante prende posizione contro
l’usura. Il suo ragionamento parte dal Genesi (3,
16-19) dove Dio caccia Adamo ed Eva dal paradiso
terrestre, dicendo che si guadagneranno il pane con
il sudore della fronte, cioè con il lavoro o con
l’arte. L’uomo perciò deve trarre i mezzi per vivere
dalla natura e dall’arte. L’usuraio non si sottomette
al precetto divino, poiché li trae dal denaro, che dà
in prestito per riceverlo indietro aumentato dell’interesse. Egli quindi non lavora e perciò offende sia
la natura sia l’arte. Qui il poeta si schiera paradossalmente con gli odiati mercanti, che lavoravano e
producevano ricchezza che si distribuiva in tutte le
classi sociali. Peraltro la posizione della nobiltà
verso il lavoro, in particolare il lavoro manuale, è
ben diversa: chi lavora compie un’attività degradante ed ha unicamente il compito di mantenere la
stessa nobiltà, che svolge il compito ben più meritevole ed elevato di governo e di difesa della società.
La polemica contro la ricchezza e il denaro è un filo conduttore della Divina commedia. Il motivo
emerge in modo particolare in Pd XVI: essi provocano conflitti e rapide trasformazioni sociali, che
emarginano le classi tradizionali, sconvolgono le
città e si fanno sentire negativamente anche all’interno della famiglia, poiché il marito abbandona la
moglie per girare l’Europa a fare il mercante (o il
cambiavalute o l’usuraio). Cinquant’anni prima
Tommaso d’Aquino proponeva una società stabile e
statica. Ben diversa era l’opinione di tutti coloro
che dai commerci ottenevano lauti guadagni e potevano cambiare classe sociale. A metà Trecento
Boccaccio mostra un’altra nobiltà che non si è arroccata sui valori tradizionali ma usa mezzi leciti e
illeciti per accumulare denaro: Musciatto Franzesi,
chiamato in Italia dal papa Bonifacio VIII, invia in
Borgogna ser Ciappelletto, un personaggio di malaffare (è notaio e fa atti falsi, è assassino, omosessuale, goloso, bestemmiatore e miscredente), per recuperare dei crediti (Decameron, I, 1). Costui si fa
ospitare per affinità elettive da due usurai... Qui si
ammala e rischia di essere sepolto come un cane in
terra sconsacrata. Ma con una falsa confessione a un
santo frate riesce a farsi seppellire in convento, a
farsi venerare dalla popolazione. E inizia a fare miracoli!
9.1. L’usura è condannata sia da Dante sia dalla
Chiesa sia dalla cultura medioevale. Da qui deriva
l’odio verso gli ebrei, che praticavano da sempre il
prestito ad interesse. Essa si presenta quando chi
presta riceve in cambio un interesse, non importa se
alto o basso. Peraltro la richiesta di denaro era troppo elevata perché i divieti reggessero. Così si cercano forme alternative che nascondessero l’interesse percepito. Nel Medio Evo si diffondono i contratti in cui una delle parte mete il capitale per finanziare l’impresa, l’altra mette a rischio la sua vita. Poi, se tutto andava bene, si dividevano i profitti.
9.2. Il denaro affascina anche la Chiesa, che nella
sua vita terrena ha bisogno di denaro per le sue attività religiose e sociali, e il poeta si scaglia più volte
contro gli ecclesiastici: If XIX (i papi simoniaci so-
Divina commedia. Inferno, a cura di P. Genesini 48
no messi all’inferno), Pd IX, 127-142 (il papa e i
cardinali pensano al denaro e non al Vangelo), Pd
XI, 1-12 (gli uomini vanno dietro a cose vane, mentre il poeta sta salendo al cielo).
10. Il problema dell’usura o, se si vogliono usare
termini più morbidi, degli interessi per il prestito di
denaro, è un problema che coinvolge intimamente e
dilania Dante e il pensiero medioevale. È giusto o
non è giusto che chi presta non lavori, approfitti dello stato di difficoltà di un altro individuo? Per dirimere la questione si cercavano chiarimenti nella
Bibbia. La risposta, stando al Genesi, è inevitabilmente negativa. Più precisamente, la risposta è ad
oltranza negativa e non ammette eccezioni di sorta.
Ammettere eccezioni significa negare la legge.
10.1. A prima vista la risposta sembra dare importanza alla giustificazione desunta dal Genesi e quindi a una motivazione religiosa e ultraterrena. Perciò la risposta medioevale assume questa formulazione e questa conclusione agli occhi degli storici e
delle epoche successive: i medioevali ritengono
l’usura un peccato, perché essi sottomettono l’economia alla morale. La deduzione dei moderni è infondata, ma è anche molto strana, poiché implica
che, almeno per chi la trae, valga la tesi opposta:
l’economia non deve sottoporsi alla morale religiosa, deve fare valere i propri valori, deve essere immorale...
10.2. In séguito la cultura laica con N. Machiavelli
(1469-1527) sottrae la politica, ma anche l’economia al controllo o ai valori della morale. Ciò è un
bene? È un male? La valutazione va fatta non tenendo presente i vantaggi o gli svantaggi dell’individuo
che fa l’usuraio o che si lascia abbindolare dall’usuraio, bensì tenendo presente gli interessi generali
della società (la pace e la giustizia sociale). O almeno questa è la posizione di Dante e del pensiero medioevale. Non è affatto la prospettiva del pensiero
laico da Machiavelli in poi, che dà importanza unicamente agli interessi individuali e difende perciò
interessi limitati e in genere antisociali.
10.3. Insomma una corretta ricostruzione storica è
questa: i medioevali sono contrari all’usura e, non
fidandosi dell’efficacia delle leggi terrene, aggiungono anche una condanna ultraterrena che spaventi
l’usuraio. Questa condanna non deve abbagliare lo
storico, non deve impedirgli di vedere che è una aggiunta posticcia, non deve impedirgli di chiarire per
quali motivi il Medio Evo è contro l’usura o il prestito ad interesse. Può darsi che in quel contesto le
motivazioni siano ragionevoli, comprensibili e condivisibili; allo stesso modo che nel contesto dell’economia moderna e contemporanea il prestito ad interesse (ma non l’usura!) può essere giustificato per i
suoi effetti positivi. Comunque sia, morale o non
morale, l’usura oggi è condannata per legge. Ciò
vuol dire che anche ad occhi moderni l’ostilità medioevale verso il prestito non era del tutto assurda.
Dovrebbe essere ovvio che il prestito ad usura fa gli
interessi dell’usuraio, cioè del singolo individuo, ma
provoca gravi danni alla società: il malcapitato che
si è rivolto all’usuraio diventa debitore perpetuo o
anche perde la sua impresa e va in rovina.
10.4. Il pensiero laico però non vuole capire questa
problematica, e accusa Dante e il Medio Evo di voler sottomettere politica ed economia ai valori religiosi o ultraterreni, quando ciò è completamente
falso: i valori, i criteri di valutazione dei peccati
sono criteri unicamente sociali e i peccati sono peccati unicamente sociali. E, poiché la giustizia umana è completamente inaffidabile, come l’esperienza
insegna al di là di ogni ragionevole dubbio (e come
il poeta lamenta continuamente), è opportuno, anzi
è necessario che esista una giustizia assoluta, quella
di Dio, che minacci l’uomo in questo mondo e che
lo perseguiti nell’altro con una punizione eterna.
10.5. Si può ragionevolmente pensare che la condanna degli interessi non faccia gli interessi né di
chi ha denaro in più né di chi cerca denaro da investire. Ma si deve tenere presente che: a) se condannare qualsiasi interesse è eccessivo, anche indicare
il giusto interesse è problematico (il 5% o il
30%?), perciò il male minore è semplicemente vietare il prestito ad interesse; b) l’economia medioevale normalmente permetteva profitti minimi, perciò chi prendeva denaro a prestito difficilmente poteva restituire; essa permetteva eccezionalmente
grandi profitti nel caso di investimenti ad altissimo
rischio come il commercio delle spezie, fatti troppo
straordinari per considerarli importanti; c) l’arricchimento di uno o più individui – di una classe di
individui come gli ebrei – provocava differenze sociali di ricchezza foriere di invidia, di tensioni e di
scontri sociali; e ciò suggeriva di lottare contro
l’usura come forma di ammortizzatore sociale. Tutte queste motivazioni mostrano che la posizione
medioevale su economia, morale e società è ben
lontano dall’essere immotivata, moralistica, religiosa e ultraterrena. Tra l’altro c’erano già abbastanza
tensioni nelle società del tempo sia per le disuguaglianze nella distribuzione della ricchezza sia per la
cultura del conflitto di una classe come la nobiltà. E
pensare che l’usura avesse una ricaduta sociale positiva, tale da aumentare la ricchezza, il benessere e
la produzione, era del tutto ingiustificato, da ingenui o da individui interessati, che si opponevano alla cultura della maggioranza per far valere i propri
interessi egoistici e antisociali.
10.6. L’economia moderna, che ha un altissimo livello di produttività, ha inventato altri ammortizzatori sociali: salari, pensioni varie ecc. In tal modo
con motivazioni difficili da accettare ha abituato
gruppi sociali a vivere in modo parassitario, senza
lavorare. Li ha abituati al diritto a comportamenti
parassitari. E perciò antisociali. Un’altra conseguenza possono essere i debitori strutturalmente insolventi, strozzati dagli interessi. I paesi del Terzo
mondo.
La struttura del canto è semplice: 1) Dante e Virgilio passano accanto alla tomba del papa Anastasio; poi 2) Virgilio spiega l’ordine dei tre cerchi
sottostanti, dove sono puniti i peccati che fanno capo all’ingiuria; 3) l’ingiuria si suddivide in violenza
e frode; 4) la violenza si può fare contro Dio, contro
se stessi, contro il prossimo, e in due modi, diretta-
Divina commedia. Inferno, a cura di P. Genesini 49
mente verso di essi, indirettamente verso le loro cose; 5) anche la frode può avvenire in due modi, verso chi si fida e verso chi non si fida; 6) a una domanda di Dante Virgilio spiega che l’incontinenza
è punita nei cerchi superiori perché offende meno
Dio: 7) nell’ordine a Dio spiacciono incontinenza,
malizia e matta bestialità. 
Divina commedia. Inferno, a cura di P. Genesini 50
Canto XIII
Non era ancor di là Nesso arrivato,
quando noi ci mettemmo per un bosco
che da neun sentiero era segnato.
1
Non fronda verde, ma di color fosco;
non rami schietti, ma nodosi e ‘nvolti;
non pomi v’eran, ma stecchi con tòsco:
4
non han sì aspri sterpi né sì folti
quelle fiere selvagge che ‘n odio hanno
tra Cecina e Corneto i luoghi cólti.
7
Quivi le brutte Arpie lor nidi fanno,
che cacciar de le Strofade i Troiani
con tristo annunzio di futuro danno.
10
Ali hanno late, e colli e visi umani,
piè con artigli, e pennuto ‘l gran ventre;
fanno lamenti in su li alberi strani.
13
E ‘l buon maestro “Prima che più entre,
sappi che se’ nel secondo girone”,
mi cominciò a dire, “e sarai mentre
16
che tu verrai ne l’orribil sabbione.
Però riguarda ben; sì vederai
cose che torrien fede al mio sermone”.
19
Io sentia d’ogne parte trarre guai,
e non vedea persona che ‘l facesse;
per ch’io tutto smarrito m’arrestai.
22
Cred’io ch’ei credette ch’io credesse
che tante voci uscisser, tra quei bronchi
da gente che per noi si nascondesse.
25
Però disse ‘l maestro: “Se tu tronchi
qualche fraschetta d’una d’este piante,
li pensier c’hai si faran tutti monchi”.
28
Allor porsi la mano un poco avante,
e colsi un ramicel da un gran pruno;
e ‘l tronco suo gridò: “Perché mi schiante?”.
31
Da che fatto fu poi di sangue bruno,
ricominciò a dir: “Perché mi scerpi?
non hai tu spirto di pietade alcuno?
34
Uomini fummo, e or siam fatti sterpi:
ben dovrebb’esser la tua man più pia,
se state fossimo anime di serpi”.
37
Come d’un stizzo verde ch’arso sia
da l’un de’capi, che da l’altro geme
e cigola per vento che va via,
40
sì de la scheggia rotta usciva insieme
parole e sangue; ond’io lasciai la cima
cadere, e stetti come l’uom che teme.
43
“S’elli avesse potuto creder prima”,
rispuose ‘l savio mio, “anima lesa,
ciò c’ha veduto pur con la mia rima,
46
non averebbe in te la man distesa;
ma la cosa incredibile mi fece
indurlo ad ovra ch’a me stesso pesa.
49
Ma dilli chi tu fosti, sì che ‘n vece
d’alcun’ammenda tua fama rinfreschi
nel mondo sù, dove tornar li lece”.
52
E ‘l tronco: “Sì col dolce dir m’adeschi,
ch’i’ non posso tacere; e voi non gravi
perch’io un poco a ragionar m’inveschi.
55
Io son colui che tenni ambo le chiavi
del cor di Federigo, e che le volsi,
serrando e diserrando, sì soavi,
58
1. Nesso non era ancor arrivato sull’altra riva del
Flegetónte, quando ci avviammo per un bosco, che
non era segnato da alcun sentiero. 4. Non fronde
verdi, ma di color fosco; non rami lisci, ma nodosi e
contorti; non frutti vi erano, ma spine velenose. 7.
Non hanno come dimora boscaglie così incolte né
così fitte quelle fiere selvagge che tra Cécina e
Cornéto odiano i luoghi coltivati. 10. Qui fan i loro
nidi le Arpìe ripugnanti, che cacciarono dalle [isole] Stròfadi i troiani con un triste annunzio di disgrazie future. 13. Hanno ali larghe, colli e visi umani, piedi con artigli e il gran ventre ricoperto di
penne; ed emettono versi lamentosi sopra gli alberi
strani. 16. Il buon maestro: «Prima che ti addentri
di più nella selva, sappi che sei nel secondo girone»
cominciò a dire, «e vi resterai finché 19. verrai
nell’orribile distesa di sabbia [oltre il bosco]. Perciò
guarda bene, così vedrai cose che, se io te le dicessi, non le crederesti». 22. Io sentivo da ogni parte
emettere grida lamentose, ma non vedevo alcuno
che lo facesse, perciò tutto smarrito mi fermai. 25.
Io credei ch’egli credesse ch’io credessi che tali
voci uscissero, tra quei grossi sterpi, dalla bocca di
persone che si nascondevano alla nostra vista. 28.
Perciò il maestro disse: «Se spezzi qualche ramoscello di una di queste piante, i pensieri che hai saranno tutti recisi». 31. Allora protesi un po’ la mano
e colsi un ramoscello da un gran pruno. Il suo tronco
gridò: «Perché mi spezzi?». 34. Dopo che si ricoprì
di sangue bruno, ricominciò a dire: «Perché mi laceri? Non hai tu alcun senso di pietà? 37. Fummo
uomini ed ora siamo divenuti piante: la tua mano
dovrebbe essere ben più pia, anche se fossimo [stati]
anime di serpi». 40. Come da un tronco verde, che
sia arso ad un estremo e che all’altro estremo geme
e cigola per il vapore che esce, 43. così dal ramo
scheggiato uscivano insieme parole e sangue. Perciò
io lasciai cadere la punta del ramoscello e rimasi
come chi è preso da timore. 46. «O anima offesa, se
egli avesse potuto creder prima» rispose il mio saggio, «ciò che ha visto soltanto con la mia poesia,
49. non avrebbe disteso la mano verso di te. Ma il
fatto incredibile mi spinse a fargli compiere
un’azione, che ora mi rincresce. 52. Ora però digli
chi tu fosti, così che, per ripagarti in qualche modo,
possa rinfrescare la tua fama lassù nel mondo, dove
gli è permesso di ritornare.» 55. E il tronco: «Con
le tue dolci parole mi lusinghi tanto, che non posso
tacere. E non vi dispiaccia, se io mi trattengo un po’
a discutere con voi. 58. Io son colui che tenne ambedue le chiavi del cuor di Federico II di Svevia e
che, chiudendo ed aprendo, le adoperai così dolcemente,
Divina commedia. Inferno, a cura di P. Genesini 51
che dal secreto suo quasi ogn’uom tolsi:
fede portai al glorioso offizio,
tanto ch’i’ ne perde’ li sonni e ‘ polsi.
61
La meretrice che mai da l’ospizio
di Cesare non torse li occhi putti,
morte comune e de le corti vizio,
64
infiammò contra me li animi tutti;
e li ‘nfiammati infiammar sì Augusto,
che ‘ lieti onor tornaro in tristi lutti.
67
L’animo mio, per disdegnoso gusto,
credendo col morir fuggir disdegno,
ingiusto fece me contra me giusto.
70
Per le nove radici d’esto legno
vi giuro che già mai non ruppi fede
al mio segnor, che fu d’onor sì degno.
73
E se di voi alcun nel mondo riede,
conforti la memoria mia, che giace
ancor del colpo che ‘nvidia le diede”.
76
Un poco attese, e poi “Da ch’el si tace”,
disse ‘l poeta a me, “non perder l’ora;
ma parla, e chiedi a lui, se più ti piace”.
79
Ond’io a lui: “Domandal tu ancora
di quel che credi ch’a me satisfaccia;
ch’i’ non potrei, tanta pietà m’accora”.
82
Perciò ricominciò: “Se l’om ti faccia
liberamente ciò che ‘l tuo dir priega,
spirito incarcerato, ancor ti piaccia
85
di dirne come l’anima si lega
in questi nocchi; e dinne, se tu puoi,
s’alcuna mai di tai membra si spiega”.
88
Allor soffiò il tronco forte, e poi
si convertì quel vento in cotal voce:
“Brievemente sarà risposto a voi.
91
Quando si parte l’anima feroce
dal corpo ond’ella stessa s’è disvelta,
Minòs la manda a la settima foce.
94
Cade in la selva, e non l’è parte scelta;
ma là dove fortuna la balestra,
quivi germoglia come gran di spelta.
97
Surge in vermena e in pianta silvestra:
l’Arpie, pascendo poi de le sue foglie,
fanno dolore, e al dolor fenestra.
100
Come l’altre verrem per nostre spoglie,
ma non però ch’alcuna sen rivesta,
ché non è giusto aver ciò ch’om si toglie.
103
Qui le trascineremo, e per la mesta
selva saranno i nostri corpi appesi,
ciascuno al prun de l’ombra sua molesta”.
106
Noi eravamo ancora al tronco attesi,
credendo ch’altro ne volesse dire,
quando noi fummo d’un romor sorpresi,
109
similemente a colui che venire
sente ‘l porco e la caccia a la sua posta,
ch’ode le bestie, e le frasche stormire.
112
Ed ecco due da la sinistra costa,
nudi e graffiati, fuggendo sì forte,
che de la selva rompieno ogni rosta.
11
5
Quel dinanzi: “Or accorri, accorri,
morte!”.
E l’altro, cui pareva tardar troppo,
gridava: “Lano, sì non furo accorte
118
61. che quasi ogni uomo allontanai dai suoi segreti.
Fui fedele al mio glorioso incarico, tanto che
perdetti il sonno e la salute. 64. La meretrice
(=l’invidia), che dalla corte imperiale non distolse
mai gli occhi disonesti, rovina comune [degli uomini] e vizio speciale delle corti, 67. infiammò contro
di me gli animi di tutti e gli animi infiammati infiammarono così l’imperatore, che i lieti onori si
trasformarono in tristi lutti. 70. Il mio animo, spinto
da un amaro piacere, credendo con la morte di
fuggir lo sdegno [del sovrano e della corte], mi fece
compier un atto ingiusto contro di me giusto. 73.
Per le nuove radici di questa pianta, vi giuro che
non ruppi mai la fedeltà al mio signore, che fu così
degno d’onore. 76. E, se qualcuno di voi ritorna nel
mondo, difenda il mio ricordo, che giace ancor offuscato per il colpo inferto dall’invidia». 79. Il poeta attese un po’, quindi: «Poiché tace» mi disse,
«non perder tempo, ma parla e chièdigli ciò che più
ti piace». 82. Ed io a lui: «Domàndagli ancor tu ciò
che credi che mi soddisfi. Io non potrei, perché la
compassione mi commuove». 85. Perciò ricominciò: «Possa essere esaudito generosamente ciò che
le tue parole chiedono!, o spirito incarcerato, ti faccia ancor piacere 88. di dirci come l’anima si lega
in questi tronchi nodosi; e dicci, se puoi, se qualche
anima si scioglie mai da queste membra». 91. Allora il tronco soffiò fortemente, poi trasformò quel
vento in parole: «Vi risponderò brevemente. 94.
L’anima crudele [del suicida], quando lascia il corpo dal quale essa stessa si è strappata, è mandata da
Minosse al settimo cerchio. 97. Cade nella selva e
non ha un luogo prestabilito, ma dove il caso la fa
cadere germoglia come un chicco di biada. 100.
Spunta sotto forma di virgulto, poi diventa albero
selvatico: le Arpìe, mangiando poi le sue foglie,
provocano dolore e aprono sbocchi ai suoi lamenti.
103. Come le altre anime [nel giorno del giudizio]
verremo a riprenderci le nostre spoglie, ma nessuna
di noi le rivestirà, perché non è giusto riaver ciò di
cui ci si è privati. 106. Le trascineremo qui, e per la
mesta selva i nostri corpi saranno appesi, ciascuno
al pruno della propria ombra (=anima), che in vita
gli fu molesta». 109. Noi eravamo ancor attenti davanti al tronco, credendo che ci volesse dir qualcos’altro, quando fummo sorpresi da un rumore,
112. come succede al cacciatore quando sente venir
verso il suo riparo il cinghiale inseguito dai cani e
ode le bestie strepitare e le frasche stormire. 115.
Ed ecco [spuntare] da sinistra due dannati nudi e
graffiati, che fuggivano con tanta furia da rompere
ogni ostacolo al loro passaggio. 118. Quello davanti
gridava: «Ora corri da me, corri da me, o morte!».
E l’altro, a cui sembrava di correr troppo lentamente, gridava: «O Lano, non furono così leste 
Divina commedia. Inferno, a cura di P. Genesini 52
le gambe tue a le giostre dal Toppo!”.
E poi che forse li fallia la lena,
di sé e d’un cespuglio fece un groppo.
121
Di rietro a loro era la selva piena
di nere cagne, bramose e correnti
come veltri ch’uscisser di catena.
124
In quel che s’appiattò miser li denti,
e quel dilaceraro a brano a brano;
poi sen portar quelle membra dolenti.
127
Presemi allor la mia scorta per mano,
e menommi al cespuglio che piangea,
per le rotture sanguinenti in vano.
130
“O Iacopo”, dicea, “da Santo Andrea,
che t’è giovato di me fare schermo?
che colpa ho io de la tua vita rea?”.
133
Quando ‘l maestro fu sovr’esso fermo,
disse “Chi fosti, che per tante punte
soffi con sangue doloroso sermo?”.
136
Ed elli a noi: “O anime che giunte
siete a veder lo strazio disonesto
c’ha le mie fronde sì da me disgiunte,
139
raccoglietele al piè del tristo cesto.
I’ fui de la città che nel Batista
mutò il primo padrone; ond’ei per questo
142
sempre con l’arte sua la farà trista;
e se non fosse che ‘n sul passo d’Arno
rimane ancor di lui alcuna vista,
145
que’ cittadin che poi la rifondarno
sovra ‘l cener che d’Attila rimase,
avrebber fatto lavorare indarno.
148
Io fei gibbetto a me de le mie case”. 151
121. le tue gambe nello scontro di Pieve del Toppo!». E, poiché forse gli mancava il fiato, si lasciò
cadere su un cespuglio. 124. Dietro di loro la selva
era piena di nere cagne, bramose e veloci come veltri appena sciolti dalla catena. 127. Affondarono i
denti in quel che s’era appiattato e lo dilaniarono a
brano a brano, poi trascinarono via quelle membra
straziate. 130. Allora la mia guida mi prese per mano e mi condusse al cespuglio, che piangeva attraverso le rotture invano sanguinanti. 133. «O Giacomo da Sant’Andrea» diceva, «che t’è giovato farti riparo di me? Che colpa ho io della tua vita malvagia?» 136. Quando il maestro si fermò sopra di
lui, disse: «Chi fosti tu che attraverso tali ferite soffi con il sangue parole di dolore?». 139. Ed egli a
noi: «O anime, che siete giunte a veder lo strazio
vergognoso che ha così staccato le mie fronde da
me, 142. raccogliétele ai piedi dello sventurato cespuglio. Io fui della città (=Firenze) che in Giovan
Battista mutò Marte (=il dio della guerra), il primo
protettore, perciò questi 145. con la sua arte (=la
guerra) la farà sempre sventurata. E, se su Ponte
Vecchio non rimanesse ancora una sua immagine,
148. quei cittadini, che poi la ricostruirono sulla
cenere rimasta dopo Attila, avrebbero lavorato invano. 151. Io feci delle mie case il luogo del mio
supplizio».
I personaggi
Nesso è uno dei centauri, figli di Issione e di Neifele. Ha il corpo di cavallo e la testa umana. Trasporta
i due poeti da una riva all’altra del Flegetónte.
Pier delle Vigne (Capua 1190-San Miniato al Tedesco 1249) studia a Bologna diritto e l’ars dictaminis. È notaio e poeta raffinato (è uno dei maggiori
esponenti della Scuola siciliana). Si mette in luce
alla corte palermitana dell’imperatore Federico II di
Svevia (1194-1250), divenendo cancelliere e ministro. Coinvolto in un complotto contro l’imperatore,
cade in disgrazia, è incarcerato a Cremona e accecato a San Miniato al Tedesco, dove si suicida.
L’accusa di tradimento non è mai stata provata.
Lano (o Arcolano) di Riccolfo Maconi è un giovane
senese ricchissimo, che sperpera tutto il suo patrimonio. Nel 1287 partecipa ad una spedizione di senesi
accorsa in aiuto dei fiorentini contro gli aretini. Al
ritorno il gruppo, guidato in maniera disordinata e
imprudente, cade in un’imboscata tesa dagli aretini
a Pieve del Toppo in val di Chiana. Egli potrebbe
salvarsi con la fuga, ma preferisce cercare la morte
tra i nemici piuttosto che ritornare a vivere in povertà.
Giacomo da Sant’Andrea (dal nome di un podere
che possedeva presso Padova) è figlio di Oderico da
Monselice. Sperpera il patrimonio, tanto da divenire
povero. È al séguito dell’imperatore Federico II di
Svevia (1194-1250). È assassinato nel 1239 da Ezzelino III da Romano (1194-1259), il feroce e spietato tiranno ghibellino della Marca trevigiana.
L’anonimo fiorentino è Lotto degli Agli, priore nel
1285, che si suicida per aver emesso una condanna
a morte contro un innocente, per ricavarne denaro;
o Rocco de’ Mozzi, che si suicida dopo aver dilapidato tutto il patrimonio. Il poeta però preferisce
non farne il nome.
Secondo una leggenda Attila scende e distrugge Firenze. La città è ricostruita soltanto ai tempi di Carlo Magno, dopo che nelle acque dell’Arno la statua
di Marte è ripescata e ricollocata su Ponte Vecchio.
Attila è confuso con Totila, re degli ostrogoti, che
assedia la città nel 542.
Commento
1. Il canto ha un inizio preparatorio, come molti altri: il centauro Nesso, che è mezzo uomo e mezzo
cavallo, porta i due poeti sull’altra riva Flegetónte,
poi ritorna indietro. Qui è un bosco abitato dalle
Arpìe, mostri terribili, con il corpo d’uccello ed il
viso di donna. Esso però anticipa un aspetto del personaggio che i due poeti di lì a poco incontrano: il
linguaggio retorico, ricercato, fatto di antitesi è il
linguaggio che il cortigiano Pier delle Vigne usa
nella sua poesia. Dopo questo inizio, il personaggio
appare drammaticamente come un cespuglio che si
lamenta e che versa sangue dal ramo spezzato. Il
dannato racconta quindi la sua infelice storia: fu fedele al suo glorioso incarico, ma l’invidia degli altri
cortigiani lo spinse al suicidio. Il poeta pone in bocca al cancelliere parole con cui respinge l’accusa di
aver tradito l’imperatore. Dante poi, come in altri 
Divina commedia. Inferno, a cura di P. Genesini 53
casi, chiede al dannato di rispondere a una domanda: come le anime s’incarcerano dentro i tronchi. Il
dannato risponde. Il dialogo con l’anima del suicida
è bruscamente interrotto dall’arrivo di altri due dannati, Lano da Siena e Giacomo da Sant’Andrea. In
tal modo il poeta si licenzia da Pier delle Vigne e
passa alla parte finale del canto. Egli assiste impassibile alla loro sorte: Lano, preso dalla disperazione,
invoca la seconda morte, cioè l’annientamento totale; Giacomo invece lancia una battuta malevola verso il compagno in fuga, quindi si lascia cadere senza
fiato su un cespuglio, dove le cagne lo raggiungono
e lo sbranano. Il canto termina pianamente con un
altro suicida, che si lamenta per le foglie strappate.
Chiede soltanto ai due poeti di raccoglierle ai piedi
del suo tronco. Dice di essere di Firenze, la città che
sarà sempre dominata dal primo patrono, Marte, il
dio della guerra. Quindi condensa in poche parole la
sua storia: si è impiccato nelle sue case.
1.1. Il poeta considera sistematicamente tutti i casi
possibili: violenza contro se stessi, contro gli altri
uomini, contro le cose. A queste forme di violenza
poco dopo aggiunge anche quella contro Dio (i bestemmiatori). Egli però non v’include meccanicamente le anime, perché la realtà è complessa e la
legge va applicata con intelligenza. Inoltre in questo
come in altri casi vi sono eccezioni: M. Porcio Catone di Utica è morto suicida. Il suo suicidio però
non è dettato da motivi egoistici, ma dal suo amore
per la libertà, minacciata da C. Giulio Cesare. Perciò il poeta lo mette a guardia del purgatorio (Pg I,
28-39).
2. Dante per tutto il canto (vv. 4-9, 30-39, 55-78)
simula il linguaggio forbito e ricercato di Pier delle
Vigne, poeta e uomo di corte: le antitesi «Non fronde verdi, ma di color fosco...» (vv. 4-9); le ripetizioni e le allitterazioni «Io credei ch’ei credesse
ch’io credessi» (v. 25); le litoti “non posso tacere»
(v. 56), «a voi non gravi» (v. 58), “non torse li occhi
putti» (v. 65), le allitterazioni con chiasmo «infiammò contra me li animi tutti; E li [animi]
‘nfiammati infiammar» (v. 67 sgg.), le allitterazioni
con antitesi «disdegno» e «sdegno» (v. 70 sgg.),
«fece me ingiusto contra me giusto» (v. 71 sg.); le
parole accoppiate come «li sonni e’ polsi» (v. 63), le
metafore adescare (catturare con l’esca) e inveschiare (catturare con il vischio) (vv. 55 e 57) e poi
serrare e disserrare (v. 60), la personificazione
dell’invidia-meretrice, vista come una donna (v. 64)
ecc.
3. Pier delle Vigne si suicida. È consapevole di aver
commesso un atto ingiusto contro se stesso. Per di
più non si ritiene colpevole delle accuse mosse
dall’invidia degli altri cortigiani. Dante e la Chiesa
condannano all’inferno il suicida perché l’individuo
non è padrone della sua vita. Egli l’ha ricevuta da
Dio e deve rispettarla. Egli ha commesso violenza
contro se stesso. Poteva commettere violenza anche
contro gli altri uomini (omicidi) o contro le cose
(scialacquatori). Anche costoro sono condannati nello stesso cerchio e nello stesso girone. Tutte queste
azioni sono considerate peccati, perché danneggiano
la società. L’individuo è una risorsa per la società,
cioè per gli altri individui. Uccidendosi, sottrae alla
società questa risorsa. E le società tradizionali erano povere e perciò estremamente vulnerabili. Ciò
costringeva a combattere lo spreco o il cattivo uso
delle risorse. Di qui la condanna sia agli scialacquatori, che le sprecano, sia agli avari, che non le usano. Per Dante, per Aristotele e per Tommaso vale la
regola del giusto mezzo.
3.1. Il poeta siciliano dice ingiusta l’accusa che gli
viene mossa dai cortigiani e che lo porta al suicidio
(vv. 73-78) e chiede al poeta di difendere la sua
fama, quando sarà tornato sulla terra (vv. 76-78).
La causa del suicidio è l’invidia degli altri cortigiani. Il dannato la personifica e la indica indirettamente come la meretrice che non distoglie mai gli
occhi disonesti dalla corte imperiale, che rovina gli
uomini e che è un vizio speciale delle corti. Anche
Romeo di Villanova subisce la stessa sorte: i baroni
di Provenza lo hanno calunniato presso Raimondo
Berengario. Egli mostra di avere operato onestamente, ma poi se ne va solo e mendico. I cortigiani
però sono puniti ed egli impreziosisce con la sua
presenza il cielo di Mercurio (Pd VI, 127-142).
Neanche Dante, che è un cittadino, si trova a suo
agio nelle corti, dove è costretto a rifugiarsi: proverà come sa di sale il pane altrui e com’è duro lo
scendere e il salire per le altrui scale (Pd XVII, 58-
60).
4. Il dialogo tra i due poeti e Pier delle Vigne è interrotto all’improvviso dall’arrivo dei due dannati
inseguiti dalle «nere cagne». Essi sono Lano da
Siena e Giacomo da Sant’Andrea, ambedue scialacquatori. Gli avari, puniti più sopra, erano troppo
attaccati alle ricchezze; i prodighi, loro compagni
di pena, lo erano troppo poco (If 25-60). Gli scialacquatori invece hanno sperperato oltre ogni limite
le loro ricchezze. Ed ora, per la legge del contrappasso, sono puniti in questo modo: sono nudi e sono
inseguiti da nere cagne. Si sono spogliati, hanno fatto violenza al loro patrimonio, ed ora essi stessi subiscono violenza e sono lacerati. Le cagne sono indifferentemente il simbolo dei rimorsi e dei creditori.
4.1. Lano da Siena si augura l’annientamento totale, per sfuggire alle lacerazioni inflittegli dalle nere
cagne: «O morte, accorri, accorri in mio aiuto!».
Giacomo da Sant’Andrea corre al suo fianco, ma
sente che le forze gli vengono meno. Prima di lasciarsi cadere sul cespuglio ed essere sbranato, trova
però la forza di fare una battuta sarcastica e velenosa sul compagno di pena: «O Lano, non correvi così
velocemente nello scontro a Pieve del Toppo,
quando gli aretini ti raggiunsero mentre cercavi di
scappare!». Il dannato è malevolo: Lano aveva cercato invece la morte in battaglia, per non ritornare
alla sua vita misera. Ma Giacomo, come altri dannati, è chiuso nel suo egoismo come sulla terra, e
prova una grandissima soddisfazione nel vedere le
pene degli altri dannati.
4.2. La comparsa dei due scialacquatori è un’imprevista e improvvisa esplosione di violenza, che si allarga a tutto il canto. Anche il Veltro, che uccide la
lupa «con doglia», è caratterizzato dalla violenza 
Divina commedia. Inferno, a cura di P. Genesini 54
(If I, 100-111). Ma la violenza pervadeva la società
del tempo: la morte atroce del conte Ugolino della
Gherardesca, dei suoi due figli e dei due nipoti (If
XXXIII, 1-90); i crimini di tutti coloro che sono
immersi nel ghiaccio del lago gelato di Cocìto, perché traditori dei parenti, della patria, degli ospiti e
dei benefattori (If XXXIV, 10-15); la morte violenta
di Jacopo del Càssero, di Bonconte di Montefeltro e
della Pia de’ Tolomei (Pg V).
4.3. Il poeta parla di cagne, che sembrano più feroci
dei cani a causa del suono onomatopeico gn, che si
associa all’espressione «digrignar i denti», che riproduce lo stesso suono. All’effetto di ferocia e di
violenza contribuiscono anche il suono rabbioso della gr di «digrignar» (è il suono che il cane fa prima
di mettersi ad abbaiare) e i suoni nasali di ne e di en
di «nere» e «denti». D’altra parte tutto il canto riserva fin dall’inizio una particolare attenzione ai
suoni, alle figure retoriche e al linguaggio prezioso e
ricercato.
5. L’anonimo fiorentino si suicida nelle sue case.
Egli non spiega il motivo, ma si può facilmente immaginare un dramma familiare o personale dietro
questa decisione. La corte dell’imperatore come la
casa del borghese sono accomunate dalla stessa tragedia: l’individuo è spinto al suicidio perché ha
commesso errori o perché le condizioni di vita sono
insostenibili e la morte è divenuta un valore positivo.
5.1. Giacomo da Sant’Andrea è raggiunto dalle cagne, che lo sbranano. Così facendo, lacera i rami e
le foglie del cespuglio, che si lamenta e rimprovera
lo scialacquatore: non gli è giovato a niente usarlo
come riparo dalle cagne; egli non ha alcuna responsabilità per la vita malvagia dello scialacquatore. Ai
due poeti, che si sono avvicinati, il suicida chiede
cortesemente che raccolgano le sue fronde lacerate e
le mettano ai piedi del suo tronco. I suicidi vivono e
soffrono raccolti dentro i loro alberi o i loro cespugli. Il canto ha una struttura circolare: un cespuglio
con le fronde lacerate lo apre e un cespuglio con le
fronde lacerate lo chiude.
5.2. La vera identità dell’anonimo suicida non è particolarmente importante: il poeta anche in questo caso vuole coinvolgere il lettore e contemporaneamente vuole esplorare questa possibilità narrativa. Si
tratta quindi di una ripetizione in tono minore
dell’artificio usato già in If III, 59-60, con l’anima
che è forse del papa Celestino V (in questo caso però il silenzio sul nome ha anche un’altra funzione,
quella di durissima condanna). Oltre a ciò egli «usa» l’anonimo suicida per altri tre motivi: a) chiudere il canto con un personaggio tranquillo e intimofamiliare, dopo il personaggio pubblico, Pier delle
Vigne, che inizia il canto, e dopo la scena movimentata e crudele dei due dannati inseguiti dalle nere
cagne; b) riprendere il discorso sulle cause dei conflitti tra le fazioni che dividevano la città («Firenze
risente ancora del suo antico protettore, Marte, il dio
della guerra»); e c) ribadire il suo attaccamento alla
sua città, espresso più volte nell’Inferno (If XXVI,
1-15) come nelle altre cantiche (in particolare Pg
VI, 127-151). Il poeta quindi riprende e varia
l’artificio retorico del dannato che è innominato e/o
anonimo.
6. Nel canto Dante riesce ormai a manovrare abilmente e con naturalezza ben sei personaggi: lui
stesso, Virgilio, Pier delle Vigne, Lano da Siena,
Giacomo da Sant’Andrea, infine l’anonimo fiorentino. Anche qui affianca, per contrasto e ricorrendo
alla figura retorica del chiasmo, una parte drammatica (il ramo strappato da cui escono sangue e lamenti; poi i due dannati inseguiti dalle nere cagne)
ad una parte più tranquilla (come i suicidi s’incarcerano nei tronchi; poi l’intervento dell’anonimo
fiorentino). L’uso di una problematica teologica (o
discorsiva) per abbassare il tono drammatico del
canto ha già numerosi precedenti e avrà largo séguito: il problema delle pene dopo il giudizio universale (If VI, 100-111), il problema dei dannati che vedono soltanto il futuro (If X, 94-108); la storia favolosa del gran veglio di Creta (If XIV, 94-115).
7. Nella prima metà del canto i due poeti sono attivi
(il dialogo con Pier delle Vigne); nella seconda assistono agli avvenimenti senza reagire (Lano da
Siena e Giacomo da Sant’Andrea inseguiti dalle nere cagne); negli ultimi versi ascoltano commossi (i
lamenti dell’anonimo fiorentino). Il poeta fa quindi
un uso ben misurato della varietà. La prima e la terza parte sono divise dall’esplosione di violenza della seconda. Ma la violenza è il filo conduttore del
canto: Dante che strappa le foglie al cespuglio che
incarcera il suicida Pier delle Vigne; le Arpìe che
strappano le foglie agli alberi degli altri suicidi; le
cagne che inseguono Lano da Siena e sbranano
Giacomo da Sant’Andrea; Giacomo da
Sant’Andrea e le cagne che strappano le foglie
all’anonimo suicida fiorentino che come tutti gli
altri dannati si lamenta.
8. Per la legge del contrappasso il suicida è condannato a soffrire in un corpo inferiore, quello di un
vegetale. In vita ha straziato se stesso, ora è straziato dalle Arpìe. Gli scialacquatori in vita hanno
piantato i denti, lacerato e disperso il loro patrimonio, ora subiscono la stessa sorte.
9. La conclusione del canto è secca, un unico verso
pieno di angoscia (v. 151).
La struttura del canto è semplice: 1) i due poeti
sono in un bosco pauroso; 2) Virgilio invita Dante a
spezzare un ramo; Dante lo fa; 3) il cespuglio, Pier
delle Vigne, si lamenta e racconta la sua storia: è
stato fedele all’imperatore, ma l’invidia della corte
lo ha spinto al suicidio; quindi 4) spiega come le
anime dei suicidi s’incarcerano negli alberi; 5)
all’improvviso appaiono due dannati, Lano da Siena e Giacomo da Sant’Andrea, inseguiti da nere cagne; 6) Giacomo da Sant’Andrea si lascia cadere su
un cespuglio ed è sbranato da nere cagne; 7) il cespuglio si lamenta e racconta la sua storia: è fiorentino e si è suicidato nella sua casa.
Divina commedia. Inferno, a cura di P. Genesini 55
Canto XIV
Poi che la carità del natio loco
mi strinse, raunai le fronde sparte,
e rende’le a colui, ch’era già fioco.
1
Indi venimmo al fine ove si parte
lo secondo giron dal terzo, e dove
si vede di giustizia orribil arte.
4
A ben manifestar le cose nove,
dico che arrivammo ad una landa
che dal suo letto ogne pianta rimove.
7
La dolorosa selva l’è ghirlanda
intorno, come ‘l fosso tristo ad essa:
quivi fermammo i passi a randa a randa.
10
Lo spazzo era una rena arida e spessa,
non d’altra foggia fatta che colei
che fu da’ piè di Caton già soppressa.
13
O vendetta di Dio, quanto tu dei
esser temuta da ciascun che legge
ciò che fu manifesto a li occhi miei!
16
D’anime nude vidi molte gregge
che piangean tutte assai miseramente,
e parea posta lor diversa legge.
19
Supin giacea in terra alcuna gente,
alcuna si sedea tutta raccolta,
e altra andava continuamente.
22
Quella che giva intorno era più molta,
e quella men che giacea al tormento,
ma più al duolo avea la lingua sciolta.
25
Sovra tutto ‘l sabbion, d’un cader lento,
piovean di foco dilatate falde,
come di neve in alpe sanza vento.
28
Quali Alessandro in quelle parti calde
d’India vide sopra ‘l suo stuolo
fiamme cadere infino a terra salde,
31
per ch’ei provide a scalpitar lo suolo
con le sue schiere, acciò che lo vapore
mei si stingueva mentre ch’era solo:
34
tale scendeva l’etternale ardore;
onde la rena s’accendea, com’esca
sotto focile, a doppiar lo dolore.
37
Sanza riposo mai era la tresca
de le misere mani, or quindi or quinci
escotendo da sé l’arsura fresca.
40
I’ cominciai: “Maestro, tu che vinci
tutte le cose, fuor che ‘ demon duri
ch’a l’intrar de la porta incontra uscinci,
43
chi è quel grande che non par che curi
lo ‘ncendio e giace dispettoso e torto,
sì che la pioggia non par che ‘l marturi?”.
46
E quel medesmo, che si fu accorto
ch’io domandava il mio duca di lui,
gridò: “Qual io fui vivo, tal son morto.
49
Se Giove stanchi ‘l suo fabbro da cui
crucciato prese la folgore aguta
onde l’ultimo dì percosso fui;
52
o s’elli stanchi li altri a muta a muta
in Mongibello a la focina negra,
chiamando “Buon Vulcano, aiuta, aiuta!”,
55
sì com’el fece a la pugna di Flegra,
e me saetti con tutta sua forza,
non ne potrebbe aver vendetta allegra”.
58
1. Poiché l’amore per il luogo natale (=Firenze) mi
strinse il cuore, raccolsi le foglie sparse e le resi a
colui, che ormai taceva. 4. Quindi venimmo al confine, dove il secondo girone si divide dal terzo e
dove si vede la terribile arte della giustizia. 7. Per
spiegare bene la nuova situazione, dico che arrivammo in una pianura, che non lascia attecchire alcuna pianta. 10. Essa è circondata dalla selva dolorosa dei suicidi, la quale, a sua volta, è circondata
dal tristo Flegetónte. Ci fermammo qui, proprio sul
margine della pianura. 13. Il suolo era una sabbia
arida e compatta, non diversa da quella già calcata
in Libia dai piedi di Catone di Utica. 16. O giusta
vendetta di Dio, quanto devi essere temuta da ognuno che legge ciò che osservai con i miei occhi!
19. Vidi molte schiere di anime ignude, che piangevano miserevolmente ed apparivano sottoposte a
leggi diverse. 22. Alcune (=i bestemmiatori) giacevano supine a terra, altre (=gli usurai) sedevano tutte rannicchiate, altre (=i sodomiti) camminavano
senza mai fermarsi. 25. Quelle che camminavano
erano più numerose, quelle che giacevano per terra
erano meno numerose, ma avevano la lingua più
sciolta al dolore. 28. Sopra tutta la distesa di sabbia, con un cader lento, piovevano ampie falde di
fuoco, come [le falde] di neve [cadono] sui monti
quando non c’è vento. 31. Alessandro Magno nelle
parti calde dell’India vide cadere sopra il suo esercito fiamme compatte sino a terra, 34. perciò fece
calpestare il suolo dai suoi soldati, affinché il vapor
igneo (=il fuoco) si spegnesse [più facilmente],
mentre era solo. 37. Allo stesso modo scendeva il
fuoco eterno: incendiava la sabbia come l’esca sotto
la pietra focaia e raddoppiava il dolore [a quelle anime]. 40. Le loro mani miserevoli si muovevano
freneticamente, senza mai fermarsi: ora qui ora lì si
scuotevano di dosso le nuove fiamme [che ininterrottamente cadevano]. 43. Io cominciai: «O maestro, tu che vinci tutte le difficoltà, fuorché i demoni ostinati che ci vennero incontro davanti alla porta di Dite (=Lucifero), 46. chi è quel grande, che
mostra di non curarsi della pioggia di fuoco e che
giace per terra sprezzante e torvo, tanto che la
pioggia non appare capace di domarlo?». 49. E
quello, accortosi che chiedevo di lui alla mia guida,
gridò: «Come fui da vivo, tale son da morto. 52.
Anche se Giove stancasse il suo fabbro (=Vulcano),
dal quale, adirato contro di me, prese la folgore acuta con cui mi colpì l’ultimo giorno della mia vita;
55. ed anche se stancasse gli altri fabbri facendoli
lavorare a turno nella nera fucina dell’Etna, chiamando “O buon Vulcano, aiutami, aiutami!”, 58.
come fece nella battaglia di Flegra [contro i Giganti]; e mi scagliasse addosso i fulmini con tutta la sua
forza, non avrebbe ancora la soddisfazione di vedermi piegato». 
Divina commedia. Inferno, a cura di P. Genesini 56
Allora il duca mio parlò di forza
tanto, ch’i’ non l’avea sì forte udito:
“O Capaneo, in ciò che non s’ammorza
61
la tua superbia, se’ tu più punito:
nullo martiro, fuor che la tua rabbia,
sarebbe al tuo furor dolor compito”.
64
Poi si rivolse a me con miglior labbia
dicendo: “Quei fu l’un d’i sette regi
ch’assiser Tebe; ed ebbe e par ch’elli abbia
67
Dio in disdegno, e poco par che ‘l pregi;
ma, com’io dissi lui, li suoi dispetti
sono al suo petto assai debiti fregi.
70
Or mi vien dietro, e guarda che non metti,
ancor, li piedi ne la rena arsiccia;
ma sempre al bosco tien li piedi stretti”.
73
Tacendo divenimmo là ‘ve spiccia
fuor de la selva un picciol fiumicello,
lo cui rossore ancor mi raccapriccia.
76
Quale del Bulicame esce ruscello
che parton poi tra lor le peccatrici,
tal per la rena giù sen giva quello.
79
Lo fondo suo e ambo le pendici
fatt’era ‘n pietra, e ‘ margini dallato;
per ch’io m’accorsi che ‘l passo era lici.
82
“Tra tutto l’altro ch’i’ t’ho dimostrato,
poscia che noi intrammo per la porta
lo cui sogliare a nessuno è negato,
85
cosa non fu da li tuoi occhi scorta
notabile com’è ‘l presente rio,
che sovra sé tutte fiammelle ammorta”.
88
Queste parole fuor del duca mio;
per ch’io ‘l pregai che mi largisse ‘l pasto
di cui largito m’avea il disio.
91
“In mezzo mar siede un paese guasto”,
diss’elli allora, “che s’appella Creta,
sotto ‘l cui rege fu già ‘l mondo casto.
94
Una montagna v’è che già fu lieta
d’acqua e di fronde, che si chiamò Ida:
or è diserta come cosa vieta.
97
Rea la scelse già per cuna fida
del suo figliuolo, e per celarlo meglio,
quando piangea, vi facea far le grida.
100
Dentro dal monte sta dritto un gran veglio,
che tien volte le spalle inver’ Dammiata
e Roma guarda come suo speglio.
103
La sua testa è di fin oro formata,
e puro argento son le braccia e ‘l petto,
poi è di rame infino a la forcata;
106
da indi in giuso è tutto ferro eletto,
salvo che ‘l destro piede è terra cotta;
e sta ‘n su quel più che ‘n su l’altro, eretto.
109
Ciascuna parte, fuor che l’oro, è rotta
d’una fessura che lagrime goccia,
le quali, accolte, foran quella grotta.
112
Lor corso in questa valle si diroccia:
fanno Acheronte, Stige e Flegetonta;
poi sen van giù per questa stretta doccia
115
infin, là ove più non si dismonta
fanno Cocito; e qual sia quello stagno
tu lo vedrai, però qui non si conta”.
118
61. Allora la mia guida parlò con tanta forza, quanto non l’avevo mai udito: «O Capanèo, proprio perché la tua superbia 64. non si spegne, senti maggiormente la punizione: nessuna sofferenza, fuorché
la tua rabbia, sarebbe un castigo adeguato al tuo furore». 67. Poi si rivolse a me con volto più sereno,
dicendo: «Egli fu uno dei sette re che assediarono
Tebe. Ebbe e mostra di avere 70. Dio in gran disprezzo e poco mostra di considerarlo. Ma, come
dissi, il suo disprezzo e le sue parole son ben appropriati alla sua pazzia. 73. Ora séguimi e cerca ancora di non metter i piedi (=camminare) nella sabbia
riarsa, ma tiènili sempre vicini al bosco». 76. Senza
più parlare giungemmo là dove sgorga fuori della
selva un piccolo fiumicello, il cui color rosso mi fa
ancor raccapricciare. 79. Esso scorreva tra la sabbia, simile al ruscello che esce dal laghetto di Bulicame, che poi le peccatrici (=le prostitute) si dividono tra loro. 82. Il suo fondo, ambedue le sponde,
come pure i margini laterali erano fatti di pietra,
perciò mi accorsi che il passaggio era lì. 85. «Fra
tutte le altre cose che ti ho mostrato, dopo che entrammo per la porta la cui soglia è aperta a tutti, 88.
i tuoi occhi non videro cosa degna di nota come
questo fiumicello, che spegne sopra di sé tutte le
fiammelle.» 91. Queste parole mi furon dette dalla
mia guida; perciò io la pregai di soddisfare la curiosità, che aveva in me suscitato. 94. «Nel mezzo
del mare si trova un paese ora caduto in rovina» egli allora disse, «che si chiama Creta, sotto il cui re
(=Saturno) un tempo il mondo visse innocente. 97.
Vi è una montagna chiamata Ida, un tempo ricca di
acque e di fronde ed ora abbandonata come una cosa vecchia. 100. Rea (=moglie di Saturno) la scelse
come culla sicura per il suo piccolo (=Giove); e, per
meglio nasconderlo quando piangeva, faceva fare
gran rumore. 103. Dentro il monte sta dritto un vecchio di grande statura, che volge le spalle all’Egitto
e guarda Roma come in uno specchio. 106. La testa
è fatta d’oro fine, le sue braccia e il suo petto sono
d’argento puro, poi è di rame sino all’inforcatura
delle gambe, 109. da qui in giù è tutto di ferro scelto, tranne il piè destro, che è di terra cotta, e sta
dritto più su questo piede che sull’altro. 112. Ciascuna parte, fuorché la testa d’oro, è rotta da una
fessura, che goccia lacrime, le quali, raccogliendosi
ai suoi piedi, forano la roccia. 115. Esse scorrono
tra le rocce sino a questa valle e formano
l’Acherónte, lo Stige e il Flegetónte. Poi se ne vanno giù per questo stretto canale, 118. finché formano Cocìto nel luogo oltre il quale non si scende più.
Tu vedrai com’è quello stagno, perciò qui non te ne
parlo.»
Divina commedia. Inferno, a cura di P. Genesini 57
E io a lui: “Se ‘l presente rigagno
si diriva così dal nostro mondo,
perché ci appar pur a questo vivagno?”.
121
Ed elli a me: “Tu sai che ‘l loco è tondo;
e tutto che tu sie venuto molto,
pur a sinistra, giù calando al fondo,
124
non se’ ancor per tutto il cerchio vòlto:
per che, se cosa n’apparisce nova,
non de’ addur maraviglia al tuo volto”.
127
E io ancor: “Maestro, ove si trova
Flegetonta e Letè? ché de l’un taci,
e l’altro di’ che si fa d’esta piova”.
130
“In tutte tue question certo mi piaci”,
rispuose; “ma ‘l bollor de l’acqua rossa
dovea ben solver l’una che tu faci.
133
Letè vedrai, ma fuor di questa fossa,
là dove vanno l’anime a lavarsi
quando la colpa pentuta è rimossa”.
136
Poi disse: “Omai è tempo da scostarsi
dal bosco; fa che di retro a me vegne:
li margini fan via, che non son arsi,
139
e sopra loro ogne vapor si spegne”. 142
121. Ed io a lui: «Se questo rigagnolo proviene dal
nostro mondo, perché ci appare soltanto qui, al marmargine della selva?». 124. Ed egli a me: «Tu sai
che questo luogo è rotondo e che, sebbene tu sia disceso girando sempre a sinistra, 127. non hai ancora
percorso tutta la circonferenza. Perciò non devi meravigliarti se ci appare qualcosa di mai visto». 130.
Ed io ancora: «O maestro, dove si trovano il Flegetónte e il Letè? Perché dell’uno taci, dell’altro dici
che si forma da questa pioggia di lacrime». 133.
«Le tue domande mi fan sempre piacere» mi rispose, «ma il bollore dell’acqua rossa ben doveva risolvere una delle domande che fai. 136. Vedrai il
Letè fuori di questo abisso, là (=nel paradiso terrestre) dove le anime vanno a lavarsi quando la colpa,
di cui si son pentite, è rimossa.» 139. Poi disse:
«Ormai è giunto il momento di scostarci dal bosco.
Cerca di venirmi dietro: gli argini di pietra, che non
son arsi dal fuoco, ci offrono la strada, 142. poiché
sopra di loro ogni vapore igneo (=ogni fiamma) si
spegne».
I personaggi
Marco Porcio Catone (95-46 a.C.), detto l’Uticense, è partigiano di Cneo Pompeo. Combatte strenuamente contro C. Giulio Cesare, che considera un
tiranno, in difesa delle libertà repubblicane. Per non
cadere nelle sue mani, si suicida. Dante lo mette a
guardia del purgatorio, anche se ha usato violenza
contro se stesso, perché la causa del suicidio è
l’attaccamento estremo alla libertà, per la quale è
disposto a sacrificare anche la vita (Pg I, 28-39).
Alessandro Magno (356-323 a.C.) invade e conquista la Grecia, poi l’Asia Minore e l’Egitto, dove
fonda Alessandria, quindi affronta e sconfigge
l’impero persiano. Con l’esercito giunge sino alle
spiagge dell’India, dove avrebbe affrontato la pioggia di fuoco.
Davanti alla porta di Dite, la città di Lucifero, Virgilio chiede di entrare, ma i diavoli si rifiutano e gli
chiudono la porta in faccia, e deve intervenire un
messo celeste (If VIII, 82-130).
Capanèo è uno dei sette re che assediano la città si
Tebe per aiutare Polinìce a riprendersi il trono usurpato dal fratello Etéocle. Durante l’assedio sale sulle mura della città e da lì offende gli dei. Zeus, sentendosi offeso dalla sua tracotanza e dalla sua presunzione, lo uccide colpendolo con un fulmine. Con
la sua morte termina l’assedio alla città. La fonte di
Dante è Stazio, Tebaide X, 897 sgg. Il dannato fa
riferimento alla battaglia di Flegra, in Tessaglia,
quando i giganti danno la scalata al monte Olimpo,
la sede degli dei, ma sono fermati dai fulmini preparati in fretta e furia da Efesto (Vulcano presso i romani) per Zeus. La fonte di Dante è Ovidio, Metam.
I, 151-162.
Bulicame è un piccolo lago presso Viterbo. Le prostitute del luogo deviavano fino alle loro case le acque calde, rosse e sulfuree del fiume che ne usciva.
Alcuni codici hanno pettatrici: le pettinatrici usavano le acque del fiume per alimentare apposite vasche, dove lavavano la lana o la canapa.
Il gran veglio (=vecchio) di Creta indica con il
corpo le età che si sono succedute nel corso della
storia umana: l’età dell’oro, dell’argento, del ferro,
del rame. Il poeta vede la storia umana come storia
di decadenza, da una iniziale età felice alla presente età caratterizzata dalla fragilità della terracotta.
La fonte di Dante è Dn II, 32-33 e Ovidio, Metam.
I, 89-131.
Saturno secondo una profezia sarebbe stato spodestato da uno dei suoi figli. Egli perciò, appena nati,
li divora. La moglie Rea però riesce a sottrargli
Zeus (in latino Giove), e a farlo allevare sul monte
Ida dai Coribanti, i suoi sacerdoti, che danzano al
suono della musica, per coprire i vagiti del bambino. Divenuto adulto, Zeus detronizza il padre, lo
costringe a vomitare i fratelli. E instaura il nuovo
ordine del mondo, dividendosi il potere con i fratelli: a lui il cielo, a Poseidone il mare, a Plutone gli
inferi. Alle sorelle niente.
Commento
1. Il canto costituisce un momento di pausa tra il
movimentato canto XIII e il canto XV, che parla
di problemi che toccano direttamente il poeta. Dante sfrutta la necessità narrativa della pausa, per toccare
in successione tre argomenti: a) porta il lettore ad
incontrare Capanèo, uno dei sette giganti che assediarono Tebe, che morì fulminato da Giove e che
continua a bestemmiare irrazionalmente gli dei che
lo hanno sconfitto (di qui l’intervento di Virgilio,
che rimprovera aspramente il dannato); poi b) lo
porta a conoscere la geografica dei fiumi infernali
(Acherónte, Stige, Flegetónte, Letè), che confluiscono nel lago gelato di Cocìto, che si trova nella
parte più bassa dell’inferno; e infine c) lo porta fuori del tempo e dello spazio, a contatto con il fluire
della storia: Virgilio racconta del gran veglio di
Creta, il cui corpo indica le età secondo cui si è
svolta la storia umana: la mitica e felice età 
Divina commedia. Inferno, a cura di P. Genesini 58
dell’oro, poi l’età dell’argento, quindi del bronzo e
infine del ferro. Il presente, che costituisce l’espressione estrema della decadenza, è minato da un pericolo incombente, come la statua minaccia di caduta
a causa di una fessura che goccia lacrime.
1.1. Dante inserisce la storia come decadenza in una
visione provvidenziale della storia: la storia umana
ha un inizio e una fine. Il presente è il momento di
massima decadenza. Ma secondo le profezie sta iniziando l’età dello Spirito Santo, cioè del rinnovamento spirituale. Ciò emerge sia dalla cultura profetica del tempo, che egli condivide, sia dalla profezia
del Veltro (If I, 100-111) e dalla profezia del DXV,
il DUX, il condottiero (Pg XXX, 43-45), con le quali egli s’inserisce in questa cultura della profezia. In
Pd VI, 1-98, il poeta tratteggia la storia umana come
sotto la supervisione continua della Provvidenza divina.
1.2. Le società tradizionali, strutturalmente statiche
a causa di una economia a bassa produttività, professavano due visioni della storia: a) la storia come decadenza da uno stato di felicità originaria; b) la storia come sviluppo ciclico secondo le stagioni
dell’anno. La storia come progresso risale soltanto
all’Illuminismo settecentesco (1730-90) ed è legata
alla rivoluzione agraria che incrementa la produzione. Già nel Seicento però G. Vico (1668-1744) aveva proposto una visione della storia come ciclica e
progressiva. Nell’Ottocento la visione illuministica
assume diverse varianti: quella idealistica di G.W.
Hegel (1770-1831) (la storia come dispiegamento e
attuazione dialettica dello Spirito Assoluto), quella
materialistica di K. Marx (1818-1883) (la storia
come storia di lotta di classe, fino alla rivoluzione
proletaria, alla dittatura del proletariato e quindi alla società senza classi) e quella evoluzionistica di
Ch. Darwin (1809-1882) o di H. Spencer (1820-
1903) (la storia come affermazione dell’organismo o
della classe sociale più adatta). Ben inteso, tutte
queste visioni della storia riguardano soltanto il pensiero filosofico e scientifico occidentale.
2. La parte centrale del canto è costituita dalla descrizione della statua del gran veglio, che indica
com’è il presente rispetto alla storia passata: per il
poeta come per i suoi contemporanei il tempo non è
quantitativo (un secondo è uguale al precedente e al
successivo), ma qualitativo: il presente è un momento dell’eternità e acquista senso in relazione al punto
in cui è inserito nella storia universale. Il passato è
l’età felice dell’innocenza, il presente è il momento
della maggiore decadenza. Sia la Bibbia sia opere
di altri popoli parlano del paradiso terrestre, dove
l’uomo viveva felice ed immortale, e del successivo
abbandono di questo luogo di felicità in séguito ad
un atto di disobbedienza verso Dio. L’uomo così conosce la fatica, il dolore, la morte. Tuttavia la disobbedienza come l’empietà sembrano inevitabili:
prima di Adamo e di Eva – peraltro tentati dal serpente – si ribellano a Dio Lucifero e gli altri angeli.
E lo fanno per decisione propria, non per suggerimento del serpente, cioè del Maligno, che non c’era
ancora.
3. Capanèo è soltanto un esempio di disobbedienza
agli dei, che lo hanno giustamente punito per la sua
empietà. Neanche un gigante come lui può sfidare
impunemente la divinità. Non c’è differenza se la
disobbedienza o l’offesa riguarda il Dio cristiano o
una divinità pagana: si tratta in ogni caso di disobbedienza, di empietà, di rifiuto di riconoscere che
gli dei sono superiori agli uomini e vanno obbediti.
Capanèo è impius, cioè in + pius, non pio, non religioso, rifiuta di sottomettersi a Dio. Una colpa
gravissima per la società tradizionale, che non conosceva la scienza e la tecnica e che perciò era fragile e indifesa nei confronti della natura e che di
conseguenza chiedeva costantemente aiuto alla divinità per sopravvivere. La Bibbia dice più volte
che «initium sapientiae timor Domini» («L’inizio
della sapienza è il timore di Dio»). L’uomo tende a
dimenticarlo, a usare la sua ragione e quindi a errare.
4. L’incontro dei due poeti con Capanèo è veloce e
non coinvolgente. Il poeta vuole che il lettore riversi la sua attenzione sulla storia favolosa del gran
veglio di Creta e sulla storia di decadenza che
coinvolge l’intera umanità come il presente. Il poeta ricorre a questa strategia in molti altri canti. Ad
esempio in If XV, 49-54, dà una risposta rapida a
Brunetto latini, così non toglie attenzione agli argomenti più importanti che si prepara a toccare.
5. Il canto è interamente occupato da Virgilio. È la
prima volta che succede. Il poeta latino rimprovera
Capanèo con parole dure e poi dice a Dante chi è.
Quindi racconta la storia favolosa del gran veglio
di Creta e descrive la geografia dei fiumi infernali.
Infine decide che è giunto il momento di allontanarsi dal bosco dei suicidi. Virgilio è il protagonista
per diversi motivi: a) è simbolo della ragione umana; e b) la ragione umana indica che l’uomo deve
rispettare la volontà degli dei. L’empietà è quindi
un atteggiamento di violenza, di superbia, di tracotanza, insomma un atteggiamento irrazionale. Da
qui deriva la durezza con cui il poeta latino tratta il
gigante.
6. Il tema dei limiti della ragione umana è uno dei
fili conduttori della Divina commedia. In Pg III,
37-39, Virgilio dice: «O genti umane, accontentatevi di sapere che le cose stanno così, perché, se aveste potuto veder tutto, non sarebbe stato necessario che Maria partorisse Cristo».
7. Nel cerchio degli eretici Farinata degli Uberti
«s’ergea col petto e con la fronte Com’avesse
l’inferno in gran dispitto» (If X, 35-36). Invece Capanèo «non par che curi Lo ‘ncendio e giace dispettoso e torto, Sì che la pioggia [di fuoco] non par che
‘l maturi» (vv. 46-48). Farinata è l’uomo politico
che non dimentica la politica neanche all’inferno.
Capanèo è il bestemmiatore che non vuole arrendersi all’evidenza: la divinità è più forte di lui e lo
ha punito. Egli è anche vanesio: si preoccupa di
mostrare al poeta che continua a disprezzare Giove.
In realtà egli è uno sconfitto, proprio perché non
vuole riconoscere la sua sconfitta. Virgilio interviene a proposito: soltanto la sua rabbia è la pena più
adatta per la superbia e l’arroganza del dannato (vv.
Divina commedia. Inferno, a cura di P. Genesini 59
61-66). Un altro esempio di superbia punita è costituito da Lucifero, precipitato da Dio giù dal cielo (If
XXXIV, 34-54, 121-126).
8. Capanèo è l’empio che ha fatto dell’empietà la
ragione della sua vita. Ulisse invece ha commesso
azioni empie, ma per altri motivi, per motivi di guerra, e comunque è punito perché è stato un fraudolento (If XXVI). Egli oltrepassa lo stretto di Gibilterra,
che l’uomo non doveva superare, non per offendere
la divinità, ma per soddisfare la sua insaziabile sete
di sapere: vuol visitare il mondo «sanza gente». Ma
davanti alla montagna del purgatorio è fermato da
un turbine, che affonda la sua nave. Anche la sete
umana di sapere va incontro a dei limiti che in nessun caso l’uomo può superare. Curiosamente il peccato di empietà di Capanèo è punito nel settimo cerchio, secondo girone, mentre il peccato di frode di
Ulisse è nell’ottavo cerchio, ottavo girone, cioè in
un girone più profondo dell’inferno. Ciò vuol dire
che il poeta lo considera molto più grave. In altre
parole il peccato ultraterreno contro Dio è meno
grave del peccato terreno contro gli uomini. Anche
qui il poeta mette in primo piano la società rispetto
alla dimensione ultraterrena della vita.
9. L’eresia (If X) e ora la bestemmia contro Dio sono i due unici peccati religiosi dell’inferno. È facile
però farli rientrare tra i peccati sociali: non può essere buon cittadino e non può rispettare le leggi chi
nega o bestemmia Dio. L’accusa mossa al Medio
Evo di pensare all’al di là e di disinteressarsi dell’al
di qua è assolutamente infondata: non avendo alcuna
fiducia nella giustizia umana, i medioevali contavano almeno su un deterrente e su una giustizia ultraterrena. L’al di là è quindi in funzione dell’al di
qua... Oltre a questo essi erano ben consapevoli, come cultori di logica, che il linguaggio è sempre un
diaframma tra l’uomo e la realtà, e che perciò occorre una grande quantità di simboli per interpretare
adeguatamente la realtà. A sua volta, sempre per lo
stesso motivo, il linguaggio va letto in modo complesso, secondo i quattro sensi delle scritture.
10. Il gran veglio di Creta è il simbolo delle età della storia umana. Per il poeta la storia umana è racchiusa tra un inizio in cui l’uomo era felice e immortale, il presente che è il momento di massima decadenza (1315), e il futuro che si apre all’età dello
Spirito e del rinnovamento spirituale. La teoria delle
quattro età serve per collocare il presente, per dargli
un senso, per avere un punto di riferimento, per sapere da dove si viene, dove si è e dove si sta andando.
10.1. Come per la storia dell’uomo, il poeta fa una
cosa simile per la storia della Chiesa, che divide in
sette riquadri e che pervade dello spirito profetico
dell’Apocalisse di san Giovanni (Pg XXXII, 106-
160).
10.2. Con le età della storia umana il poeta mette il
lettore a contatto con lo scorrere profondo della storia. Quando giungerà nel paradiso terrestre, in cima
alla montagna del purgatorio, egli proverà una sensazione ancora più profonda: uscirà dal tempo per
mettersi in contatto con il non tempo, la storia umana delle prime ore di Adamo ed Eva, rappresentata
da una donna misteriosa ed enigmatica, Matelda.
Con il peccato originale inizia per l’uomo la sofferenza, il dolore e la morte: inizia la storia (Pg
XXVIII, 140-144).
10.3. Dante è anche in questo caso un pensatore sistematico: alle età della storia umana rappresentate
dal gran veglio di Creta segue la storia profetica
della Chiesa (Pg XXXII) e la storia dell’Impero sotto le ali della Provvidenza (Pd VI). Le tre storie
s’intrecciano in modo inestricabile. E il ritorno al
paradiso, la sede stabilita da Dio per gli uomini, si
rivela difficile, lunga e faticosa. Proprio come il viaggio che il poeta, simbolo dell’umanità errante, sta
compiendo nell’al di là.
11. Sia nel mondo classico ed ebraico sia nelle civiltà precedenti la storia umana era storia di una
decadenza iniziata sùbito dopo il momento felice
della comparsa o della creazione dell’uomo. Dante
e il Medio Evo la fanno propria. Il poeta conosce i
testi più significativi del mondo classico ed ebraico
e ad essi si riallaccia: Dn II, 32-33 e Ovidio, Metam. I, 89-131. Nel testo biblico il re Nabuccodonosor fa un sogno e il profeta Daniele glielo spiega:
«Ecco quel che hai visto, maestà: dritta davanti a te
c’era una statua altissima di accecante splendore e
di terribile aspetto. La testa della statua era di oro
fino, il petto e le braccia di argento, il ventre e i
fianchi di bronzo, le gambe di ferro, e i piedi in
parte di ferro e in parte di terracotta».
12. L’idea della storia come di un progresso continuo e inarrestabile è recentissima, risale al Settecento, ed è opera degli illuministi francesi (1730-
90). Essi la elaborano come arma ideologica con
cui combattere la nobiltà, la quale fondava sul passato e sui titoli nobiliari acquisiti nel passato il prestigio sociale e i privilegi economici del presente.
Oggi l’idea di progresso è divenuta assolutamente
ovvia. Chi la critica diventa colpevole di mille nefandezze ed è aggredito sia dalla destra sia dal centro sia dalla sinistra, ben felici di trovarsi unite su
qualcosa. E di questa visione del mondo non più
soggetta ad analisi critica, che accomuna pure paesi
post-industrializzati e paesi del quarto mondo, si
deve essere ben lieti: con la scienza e la tecnologia
l’uomo è divenuto capace di plasmare e di distruggere la natura e di manipolare anche il codice genetico.
La struttura del canto è semplice: 1) i due poeti
sono giunti in una landa infuocata; dove 2) il gigante Capanèo continua a bestemmiare contro Giove,
che lo ha fulminato; 3) Virgilio racconta poi del
gran veglio di Creta, il cui corpo è simbolo delle
età della storia umana, e descrive la geografia infernale; 4) la decisione di Virgilio di abbandonare
il bosco conclude il canto.
Divina commedia. Inferno, a cura di P. Genesini 60
Canto XV
Ora cen porta l’un de’ duri margini;
e ‘l fummo del ruscel di sopra aduggia,
sì che dal foco salva l’acqua e li argini.
1
Quali Fiamminghi tra Guizzante e Bruggia,
temendo ‘l fiotto che ‘nver lor s’avventa,
fanno lo schermo perché ‘l mar si fuggia;
4
e quali Padoan lungo la Brenta,
per difender lor ville e lor castelli,
anzi che Carentana il caldo senta:
7
a tale imagine eran fatti quelli,
tutto che né sì alti né sì grossi,
qual che si fosse, lo maestro felli.
10
Già eravam da la selva rimossi
tanto, ch’i’ non avrei visto dov’era,
perch’io in dietro rivolto mi fossi,
13
quando incontrammo d’anime una schiera
che venìan lungo l’argine, e ciascuna
ci riguardava come suol da sera
16
guardare uno altro sotto nuova luna;
e sì ver’ noi aguzzavan le ciglia
come ‘l vecchio sartor fa ne la cruna.
19
Così adocchiato da cotal famiglia,
fui conosciuto da un, che mi prese
per lo lembo e gridò: “Qual maraviglia!”.
22
E io, quando ‘l suo braccio a me distese,
ficcai li occhi per lo cotto aspetto,
sì che ‘l viso abbrusciato non difese
25
la conoscenza sua al mio ‘ntelletto;
e chinando la mano a la sua faccia,
rispuosi: “Siete voi qui, ser Brunetto?”.
28
E quelli: “O figliuol mio, non ti dispiaccia
se Brunetto Latino un poco teco
ritorna ‘n dietro e lascia andar la traccia”.
31
I’ dissi lui: “Quanto posso, ven preco;
e se volete che con voi m’asseggia,
faròl, se piace a costui che vo seco”.
34
“O figliuol”, disse, “qual di questa greggia
s’arresta punto, giace poi cent’anni
sanz’arrostarsi quando ‘l foco il feggia.
37
Però va oltre: i’ ti verrò a’ panni;
e poi rigiugnerò la mia masnada,
che va piangendo i suoi etterni danni”.
40
I’ non osava scender de la strada
per andar par di lui; ma ‘l capo chino
tenea com’uom che reverente vada.
43
El cominciò: “Qual fortuna o destino
anzi l’ultimo dì qua giù ti mena?
e chi è questi che mostra ‘l cammino?”.
46
“Là sù di sopra, in la vita serena”,
rispuos’io lui, “mi smarri’ in una valle,
avanti che l’età mia fosse piena.
49
Pur ier mattina le volsi le spalle:
questi m’apparve, tornand’io in quella,
e reducemi a ca per questo calle”.
52
Ed elli a me: “Se tu segui tua stella,
non puoi fallire a glorioso porto,
se ben m’accorsi ne la vita bella;
55
e s’io non fossi sì per tempo morto,
veggendo il cielo a te così benigno,
dato t’avrei a l’opera conforto.
58
1. Ora ci porta uno degli argini di pietra del Flegetónte. Il vapore, che si solleva dal fiumicello, fa
ombra sopra di essi e salva l’acqua e gli argini dalla
pioggia di fuoco. 4. Come i fiamminghi tra Wissant
e Bruges, temendo l’alta marea che si scaglia con
violenza contro i loro lidi, costruiscono il riparo
delle dighe, affinché il mare sia respinto; 7. e come
i padovani innalzano argini lungo il fiume Brenta,
per riparare dalle inondazioni le loro città ed i loro
borghi, prima che la Carinzia (=l’Austria meridionale) senta il caldo, che provoca le piene del fiume,
10. a somiglianza di queste dighe eran fatti gli argini di quel fiumicello, anche se il costruttore, chiunque sia stato (=Dio), non li fece né così alti né
così grandi. 13. Ci eravamo già tanto allontanati
dalla selva dei suicidi, che io non avrei visto
dov’era, se mi fossi voltato indietro, 16. quando incontrammo una schiera di anime, che venivano lungo l’argine. Ognuna di esse ci guardava come ci si
suol 19. guardare la sera del novilunio: aguzzavano
gli occhi verso di noi, come fa il vecchio sarto con
la cruna dell’ago. 22. Guardato così da tale schiera,
fui riconosciuto da uno, che mi prese per un lembo
della veste e gridò: «Che sorpresa!». 25. Quando
stese il braccio verso di me, io fissai gli occhi nel
suo volto devastato dal fuoco, così che il suo viso
sfigurato non 28. impedì a me di riconoscerlo. E,
puntando la mano verso la sua faccia, risposi: «Voi
siete qui, ser Brunetto?». 31. Ed egli: «O figlio mio, non ti dispiaccia se Brunetto Latini ritorna un po’
indietro con te e lascia andare la fila dei suoi compagni». 34. Io gli dissi: «Per quel che posso, vi prego di accompagnarmi; e, se volete che io mi fermi
con voi, lo farò, se lo permette costui, che sto seguendo». 37. «O figlio» disse, «chiunque di questa
schiera si arresta un momento, giace poi [per terra]
cent’anni senza potersi riparare [con le mani dalle
fiamme], quando il fuoco lo ferisce. 40. Perciò continua a camminare: io ti seguirò a lato e poi raggiungerò la mia compagnia, che va piangendo le
sue pene eterne.» 43. Io non osavo scendere dalla
strada per andare al suo fianco, ma tenevo il capo
chino come uno che cammini con un comportamento riverente. 46. Egli cominciò: «Quale fortuna
(=caso) o quale destino (=grazia divina) ti conduce
quaggiù prima della morte? E chi è costui, che ti
mostra il cammino?». 49. «Lassù nella vita serena»
gli risposi, «mi smarrii in una valle prima di aver
raggiunto la metà della mia vita. 52. Soltanto ieri
mattina le volsi le spalle. Mi apparve costui, mentre
stavo ritornando in essa, e mi riconduce a casa per
questa via.» 55. Ed egli a me: «Se tu segui la tua
stella, non puoi mancar di ottenere fama e gloria, se
ho visto bene quando ero nella vita bella. 58. E, se
io non fossi morto così presto, vedendo il cielo così
benigno nei tuoi riguardi, avrei sostenuto la tua opera [di moralista e di cittadino].
Divina commedia. Inferno, a cura di P. Genesini 61
Ma quello ingrato popolo maligno
che discese di Fiesole ab antico,
e tiene ancor del monte e del macigno,
61
ti si farà, per tuo ben far, nimico:
ed è ragion, ché tra li lazzi sorbi
si disconvien fruttare al dolce fico.
64
Vecchia fama nel mondo li chiama orbi;
gent’è avara, invidiosa e superba:
dai lor costumi fa che tu ti forbi.
67
La tua fortuna tanto onor ti serba,
che l’una parte e l’altra avranno fame
di te; ma lungi fia dal becco l’erba.
70
Faccian le bestie fiesolane strame
di lor medesme, e non tocchin la pianta,
s’alcuna surge ancora in lor letame,
73
in cui riviva la sementa santa
di que’ Roman che vi rimaser quando
fu fatto il nido di malizia tanta”.
76
“Se fosse tutto pieno il mio dimando”,
rispuos’io lui, “voi non sareste ancora
de l’umana natura posto in bando;
79
ché ‘n la mente m’è fitta, e or m’accora,
la cara e buona imagine paterna
di voi quando nel mondo ad ora ad ora
82
m’insegnavate come l’uom s’etterna:
e quant’io l’abbia in grado, mentr’io vivo
convien che ne la mia lingua si scerna.
85
Ciò che narrate di mio corso scrivo,
e serbolo a chiosar con altro testo
a donna che saprà, s’a lei arrivo.
88
Tanto vogl’io che vi sia manifesto,
pur che mia coscienza non mi garra,
che a la Fortuna, come vuol, son presto.
91
Non è nuova a li orecchi miei tal arra:
però giri Fortuna la sua rota
come le piace, e ‘l villan la sua marra”.
94
Lo mio maestro allora in su la gota
destra si volse in dietro, e riguardommi;
poi disse: “Bene ascolta chi la nota”.
97
Né per tanto di men parlando vommi
con ser Brunetto, e dimando chi sono
li suoi compagni più noti e più sommi.
100
Ed elli a me: “Saper d’alcuno è buono;
de li altri fia laudabile tacerci,
ché ‘l tempo sarìa corto a tanto suono.
103
In somma sappi che tutti fur cherci
e litterati grandi e di gran fama,
d’un peccato medesmo al mondo lerci.
106
Priscian sen va con quella turba grama,
e Francesco d’Accorso anche; e vedervi,
s’avessi avuto di tal tigna brama,
109
colui potei che dal servo de’ servi
fu trasmutato d’Arno in Bacchiglione,
dove lasciò li mal protesi nervi.
112
Di più direi; ma ‘l venire e ‘l sermone
più lungo esser non può, però ch’i’ veggio
là surger nuovo fummo del sabbione.
115
Gente vien con la quale esser non
deggio.
Sieti raccomandato il mio Tesoro
nel qual io vivo ancora, e più non cheggio”.
118
61. Ma quel popolo ingrato e malvagio, che anticamente discese da Fiesole e che è ancor ruvido e
duro come il monte e la roccia, 64. ti diventerà nemico perché ti comporti bene. Ciò è comprensibile,
perché non può succedere che tra gli aspri sorbi dia
frutti il dolce fico. 67. Un vecchio proverbio sulla
terra li chiama ciechi: è gente avara, invidiosa e superba. Tiènti pulito dai loro costumi! 70. La tua fortuna ti riserva tanto onore, che ambedue le fazioni
vorranno farti a pezzi, ma l’erba sarà lontana dal
bécco (=non cadrai nelle loro mani)! 73. Le bestie
venute da Fiesole si sbranino pure fra loro, ma non
tocchino la pianta sana, se nel loro letame ne cresce
ancora qualcuna, 76. nella quale riviva la santa discendenza di quei Romani che vi rimasero, quando
fu fondato quel nido pieno di malizia». 79. «Se il
mio desiderio fosse stato pienamente esaudito» risposi, «voi sareste ancora vivo, 82. perché nella
memoria mi è impressa, ed ora mi commuove, la
cara e buona immagine paterna che ho di voi, quando nel mondo nei nostri incontri 85. m’insegnavate
come l’uomo si eterna [sulla terra con la fama]. E,
quanto io abbia gradito questo insegnamento, sarà
espresso chiaramente dalle mie parole finché vivrò.
88. Scrivo nella mia memoria ciò che m’avete detto
del mio futuro e lo conservo con l’altra predizione
(=quella di Farinata degli Uberti), per farmelo spiegare da una donna (=Beatrice) che saprà farlo, se
arrivo fino a lei. 91. Voglio soltanto che vi sia chiaro, purché la mia coscienza non mi rimorda, che ai
colpi della Fortuna, quali che siano, io son pronto.
94. Non è nuovo per le mie orecchie questo anticipo
di sventura. Perciò la Fortuna giri pure la sua ruota,
come le piace, ed il contadino giri pure la sua zappa.» 97. Allora il mio maestro si volse indietro con
la guancia destra, mi guardò, poi disse: «Ascolta
con profitto chi annota [nella memoria] ciò [che ha
udito]». 100. Per questo intervento non smetto di
parlare con ser Brunetto e domando chi sono i suoi
compagni più conosciuti e più grandi. 103. Ed egli
a me: «È bene che tu sappia di qualcuno, ma è meglio che taccia degli altri, perché il tempo sarebbe
troppo breve per nominarli. 106. Insomma sappi che
tutti furono chierici e letterati grandi e di gran fama, e si sono macchiati in vita dello stesso peccato.
109. Con quella turba disgraziata se ne va il grammatico Prisciano ed anche il giurista Francesco
d’Accorso; e, se tu avessi avuto desiderio di tale
sozzura, 112. potevi veder colui (=Andrea de’
Mozzi), che dal servo dei servi (=papa Bonifacio
VIII) fu trasferito dal vescovado di Firenze a quello
di Vicenza, dove, morendo, lasciò le sue energie,
così malamente spese. 115. Ti direi di più, ma non
posso venir con te e parlarti più a lungo, perché vedo là una nuova nuvola sorgere dal sabbione. 118.
Vien gente con la quale non devo essere. Ti raccomando il mio Tesoro, nel quale io vivo ancora, e
non ti chiedo altro». 
Divina commedia. Inferno, a cura di P. Genesini 62
Poi si rivolse, e parve di coloro
che corrono a Verona il drappo verde
per la campagna; e parve di costoro
121
quelli che vince, non colui che perde. 124
121. Poi si volse [per raggiungere la sua schiera] e
parve uno di quelli che a Verona corrono in campagna per vincere il palio verde; e parve di costoro
124. colui che vince, non colui che perde.
I personaggi
Brunetto Latini (Firenze 1220ca.-Firenze 1294) è
un uomo di lettere che si occupa anche di pubblici
affari. È di parte guelfa. Si trova in Francia, di ritorno da un’ambasceria presso Alfonso X di Castiglia,
quando è sorpreso dalla notizia della sconfitta dei
guelfi a Montaperti (1260). Preferisce rimanere in
Francia. Qui scrive in provenzale Li livre du Tresor
(o Tesoro), una sorta di enciclopedia che raccoglie
le conoscenze dell’epoca. L’opera ha un enorme
successo. La sconfitta dei ghibellini a Benevento
(1266) gli permette di tornare a Firenze, dove riveste numerose cariche. Inizia il Tesoretto, un poemetto allegorico e morale, che rimane incompiuto. Insegna pure retorica ed ha anche Dante tra i suoi occasionali allievi.
Quel popolo ingrato sono i fiorentini. Secondo una
leggenda Firenze è fondata da pochi romani (vv. 76-
77) e dai fiesolani superstiti dopo che la città, che si
schiera con Catilina e gli altri congiurati, è distrutta
(63 a.C.). La presenza di questi due popoli dai caratteri opposti è la causa dei continui conflitti cittadini.
Prisciano di Cesarea (Asia Minore) (sec. VI d.C.) è
un famoso grammatico. Compone le Institutiones
grammaticae, uno dei testi di grammatica più diffusi nel Medio Evo. Soltanto Dante dice che è omosessuale. Forse il poeta lo confonde con il grammatico e vescovo Prisciano (sec. IV d.C.), di cui parla un
documento bolognese del 1294.
Francesco d’Accorso (1225-1293) è un celebre giurista bolognese. Insegna diritto a Bologna, ma anche
ad Oxford, dove è chiamato da re Edoardo I d’Inghilterra. Più che di omosessuale, ha fama di usuraio.
Andrea de’ Mozzi (?-1296) è cappellano del papa
Alessandro IV e poi di Gregorio IX, quindi è vescovo di Firenze. Nel 1295 è trasferito dal papa Bonifacio VIII nella sede vescovile di Vicenza, dove
muore. Anche le cronache dell’epoca parlano della
sua vita scandalosa.
Commento
1. Il canto ha un inizio piano, come molti altri,
quindi ha il colpo d’ala: un dannato tira il mantello
di Dante, che scopre con sorpresa che si tratta di
Brunetto Latini, suo maestro di retorica. Da questo
punto in poi il canto è dedicato al dialogo a due tra
maestro e discepolo, ascoltato con attenzione da
Virgilio, che si tiene in disparte e che fa una battuta
soltanto alla fine. Dante dimostra deferenza verso il
maestro. Brunetto chiede a Dante come sia giunto
fin lì. Il poeta gli risponde genericamente che si è
perso in una valle e che Virgilio lo sta riaccompagnando a casa. Brunetto dimentica la domanda e la
risposta, per esprimere antiche riflessioni: «Se tu segui la tua stella, otterrai grandi risultati, se ho visto
bene quand’ero in vita. Io ti avrei anche aiutato, vedendo che il cielo ti era favorevole. Ma sono morto
troppo presto». Quindi il maestro si scaglia con violenza estrema e con parole di fuoco contro i fiorentini, che sono bestie, e lo mette in guardia contro di
essi, perché cercheranno di fargli la pelle (vv. 61-
78). Dante risponde senza alzare la voce e con la
deferenza di uno scolaro: «Io avrei voluto che voi
viveste ancora, perché nella mia memoria ho ancora
impressa l’immagine paterna che ho di voi, quando,
in vita, m’insegnavate come l’uomo si eterna con la
fama». Quindi il poeta, alzando la voce, si dice
pronto ad affrontare tutto ciò che gli riserva la Fortuna (=la Provvidenza divina). Virgilio, in silenzio
fino a quel momento, interviene ed approva. Dante
chiede quindi chi sono i compagni di pena. Brunetto risponde rapidamente: sono tutti letterati grandi e
di grande fama. E fa tre nomi. Quindi si congeda
dal discepolo: non può stare con i nuovi arrivati.
Prima di andarsene di corsa, gli raccomanda il suo
Tesoro, nel quale egli vive ancora. Con la fuga poco dignitosa di Brunetto, che a Verona avrebbe vinto il palio, Dante prende le distanze dal maestro e
riprende il cammino.
2. Attraverso le ultime parole del maestro Dante si
dimostra duro con gli intellettuali, che accusa di essere omosessuali. Tuttavia riconosce ad essi la capacità di essere grandi spiritualmente. Forse ha attribuito loro vizi che non hanno e forse ha confuso
Prisciano con un altro Prisciano (o gli ha attribuito
perfidamente un vizio che non aveva). Non è questo
l’atteggiamento adatto per leggere il testo dantesco.
Il poeta non si è proposto di fare storia o cronaca.
Non è compito suo. Si è proposto di fare il poeta, il
profeta, il riformatore politico e sociale. Perciò segue le leggi della poesia e adopera tutti gli artifici
della narrazione, tra cui l’eccesso, l’esagerazione,
il sarcasmo, l’ironia, l’invettiva ecc., per rendere
più efficaci le sue parole. Se non facesse così, non
riuscirebbe a tenere vivi l’attenzione e il coinvolgimento del lettore e a trasmettergli le sue idee.
3. Dante ricorda con affetto la cara e buona immagine paterna di Brunetto, perché questi durante i loro incontri sulla terra gli ha insegnato come l’uomo
si eterna, qui su questa terra, con la fama. In questo
canto come in altri il poeta distingue l’insegnamento del maestro, che egli valuta positivamente,
dal suo comportamento morale, che egli condanna.
Un dannato può essere condannabile per un aspetto
ed ammirevole per un altro. Ciò vale per Brunetto
Latini ma anche per Ciacco, Farinata degli Uberti,
Pier delle Vigne, Ulisse ecc.
3.1. Dante condanna il peccato del maestro, perché
è un’azione contro la natura, e la natura è ministra
di Dio. Ma il peccato è anche contro la società,
danneggiata sia perché l’omosessuale tendenzialmente non genera figli, sia perché non riserva il debito amore alle donne. Nelle società tradizionali i 
Divina commedia. Inferno, a cura di P. Genesini 63
valori erano chiaramente definiti e chi non li faceva
propri era emarginato. E Firenze è talmente preoccupata del diffondersi dell’omosessualità, che nel
Duecento emana leggi per fermare il fenomeno.
4. Il poeta distingue una paternità biologica da una
paternità spirituale: non cita mai i suoi genitori (cita
però i suoi antenati), cita invece Brunetto Latini,
che ha costumi poco raccomandabili, ma che è stato
senz’altro un buon maestro, perché gli ha insegnato
come l’uomo si eterna con la fama. Lo stilnovismo,
fin da Guido Guinizelli che ne scrive la canzonemanifesto (1274), dà più importanza alla vita spirituale dell’individuo che alla nobiltà di sangue: la
prima è il risultato dell’impegno personale e degli
sforzi dell’individuo, la seconda è soltanto una questione di eredità di sangue, di cui non si ha alcun
merito.
5. La paternità naturale si realizza nei figli. La paternità spirituale si realizza nelle proprie opere (il
Tesoretto) o nell’insegnamento che si trasferisce ai
discepoli. Ambedue le forme di paternità permettono alla famiglia o all’individuo di sopravvivere a se
stesso e di perpetuarsi nel tempo, insomma di acquisire un’immortalità che non è diretta, ma si realizza
in una numerosa discendenza e nella fama presso i
posteri.
5.1. In Pd VIII, 85-148, il poeta affronta con impegno il problema dell’ereditarietà dei caratteri: Dio
ha distribuito sulla terra i caratteri che servono ad
una società giusta e funzionante; l’uomo però costringe a diventare sacerdote chi è nato per impugnare la spada, perciò la società umana è sempre in preda ai conflitti e al disordine.
6. Dante riprende il problema della fama in Pg XI,
82-117, quando incontra il miniaturista Oderisi da
Gubbio, poi in Pd XVII, 106-142, quando incontra il
trisavolo Cacciaguida. Oderisi dice che in vita voleva primeggiare nell’arte della miniatura, ma che ora
vede che la fama è come un battito di ciglia rispetto
all’eternità. Alla domanda del poeta se, ritornato
sulla terra, dovrà dire tutto ciò che ha visto (ma allora le sue parole saranno a molti indigeste) o se dovrà
tacere (ma allora non acquisterà fama presso i posteri), Cacciaguida risponde che dovrà dire tutto ciò
che ha visto, perché questa è la missione che gli è
stata assegnata. Dante quindi ne dà un giudizio articolato: da un punto di vista terreno, è un valore da
raggiungere; da un punto di vista ultraterreno, è come un soffio di vento, che ora spira di qui, ora di lì;
e che muta nome perché muta lato da cui soffia.
6.1. Il poeta aveva affrontato il problema della fama
fin da If III, 31-69, con gli ignavi, coloro che non
avevano fatto nessuna azione né onorevole né disonorevole, che meritasse di farli ricordare dopo la
morte. La risposta di Virgilio era stata durissima:
«Non ragioniam di lor, ma guarda e passa» (If III,
51). Nelle società tradizionali uno dei valori più
sentiti era quello di farsi ricordare dai figli e dai nipoti, in nome di una corrispondenza di affetti e di
ricordi che coinvolgeva i vivi verso i morti e i vivi
verso i loro discendenti. La vita e le società tradizionali riservavano più spazio, più tempo e più ricordi al passato e al futuro. Le società postindustriali moderne si proiettano unicamente nel
presente e nell’immediato futuro. Non lo fanno per
cattiva volontà o per una scelta consapevole, ma
perché non hanno tempo per comportarsi in altro
modo.
7. Dante aveva affrontato in precedenza il problema
della Fortuna, cioè della Provvidenza cristiana (If
VII, 73-96). A Virgilio aveva affidato il compito di
darne la formulazione più estesa del poema: 73.
«Colui (=Dio) il cui sapere trascende tutto, fece i
cieli e diede loro l’intelligenza angelica che li conduce, così che ogni intelligenza trasmette la luce al
cielo specifico, 76. distribuendo in modo equo la
luce. Similmente ai beni di questo mondo prepose
un’amministratrice e una guida generale (=la Fortuna), 79. che permutasse a tempo debito i beni vani
(=terreni) da un popolo all’altro e da una famiglia
all’altra, oltre le capacità di opporre resistenza della ragione umana. 82. Per questo motivo un popolo
domina e un altro è dominato, seguendo il giudizio
di costei, che è nascosto come il serpente nell’erba.
85. Il vostro sapere non può contrastarla: essa provvede [ai cambiamenti], giudica [il momento opportuno] e persegue i suoi fini come le altre intelligenze [perseguono] i loro. 88. Le sue permutazioni non
conoscono sosta: la necessità [di trasferire i beni] la
fa essere veloce. Perciò spesso avviene che qualcuno cambi completamente la sua condizione [sociale]. 91. Questa è colei che è tanto ingiuriata anche
da coloro che dovrebbero lodarla. E [invece] a torto
la ricoprono di biasimi e le attribuiscono una cattiva
fama. 94. Ma essa continua a rimanere beata e non
ode queste [denigrazioni]. Con le altre intelligenze
angeliche muove lietamente la sua sfera e gode per
la sua beatitudine». In séguito la storia dell’impero,
tratteggiata dall’imperatore Giustiniano, mostra
come la Provvidenza abbia usato i grandi personaggi come strumenti per i suoi fini (Pd VI, 1-96). Il
poeta si dice pronto ai colpi della Fortuna avversa
(vv. 91-96), ma le invettive di tutta l’opera mostrano che non lo ha fatto volentieri.
7.1. Brunetto Latini parla di fortuna, Dante invece
parla di Fortuna. La differenza è notevole: il maestro ha una visione conforme agli antichi e per così
dire laica della fortuna; il poeta ha una visione cristiana della stessa: la Fortuna è “ministra di Dio”
ed esegue i disegni di Dio.
7.2. Dante dice: «La fortuna dia pure i colpi a me,
come il villano dà i colpi alle zolle. Ma io sarò indifferente ad essi, mi preoccuperò soltanto della
mia rettitudine morale». Sono buoni propositi. E,
quando li dimentica, se li fa ripetere da Virgilio:
«Vien dietro a me, e lascia dir le genti: Sta come
torre ferma, che non crolla Già mai la cima per
soffiar di venti» (Pg V, 13-15).
8. Il canto ha un inizio piano, continua con la sorpresa dell’incontro del poeta con il maestro. Prosegue in tono tranquillo (il dialogo tra il poeta ed il
maestro). Quindi si alza di tono, prima con
l’invettiva di Brunetto contro le bestie discese da
Fiesole, cioè i fiorentini, poi con la risposta tutta
infuocata di Dante. Quindi c’è un abbassamento di
tensione (il poeta chiede al maestro chi sono i suoi 
Divina commedia. Inferno, a cura di P. Genesini 64
compagni di pena). Infine procede verso la conclusione: Brunetto raccomanda il suo Tesoro, nel quale
vive ancora. La conclusione (il poeta paragona il
maestro a uno di quelli che a Verona corrono per il
palio) raffredda in modo rapidissimo la tensione
precedente: il poeta prende le distanze dal maestro e
chiude il canto. Anche altrove Dante contrappone
due (o più) parti di un canto – una fredda (o tiepida
o neutra) e una esplosiva –, quindi conclude in modo
secco e netto in pochi versi. In diversi casi elimina
anche la conclusione: l’anonimo fiorentino che
s’impicca nelle sue case (If XIV, 139-152) o la morte di Ulisse (If XXVI, 136-142).
9. Dante scrittore è velenoso nei confronti di Brunetto. Gli fa dire: «Tiènti lontano dai costumi poco
raccomandabili dei fiorentini» (v. 69). Il sottinteso è
che egli si è tenuto lontano anche dai costumi poco
raccomandabili del maestro. La battuta, che non fuoriesce dal linguaggio normalizzato né dal linguaggio
quotidiano, mostra la complessità del linguaggio: il
linguaggio non è puramente descrittivo né è univoco: è importante ciò che dice ma anche – e forse di
più – quel che sottintende, quel che non dice. Oltre
a ciò un gesto o un atteggiamento non ha soltanto
una importanza funzionale (spingo il carro con le
mani), ma anche una dimensione simbolica (il segno
delle fiche, che Vanni Fucci, un ladro di Pistoia, fa
in spregio della divinità) o esemplare (i personaggi
sono figure di altro) o di altro tipo. Insomma il linguaggio è pluristratificato e i testi vanno letti secondo i quattro sensi delle scritture, che forse sono di
più. E spesso quel che non vien detto, che viene sottinteso o taciuto o alluso, è più importante di quel
che vien detto.
9.1. Per tutto il poema il poeta è attento ai gesti e ai
comportamenti dei personaggi. Il canto più esagitato
è forse If XXX, quando Mastro Adamo e Sinone,
greco di Troia, si scambiano due pugni e molte invettive. Ma anche Pg V, dove Dante descrive il
comportamento di chi, nel gioco della mora, vince e
di chi perde.
10. Brunetto lancia una durissima invettiva conto i
fiorentini, che ricopre di molteplici offese. Altre invettive sono contro i papi simoniaci (If XIX, 90-
118), contro Firenze (If XXVI, 1-6), contro Pisa e
contro Genova (If XXXIII, 79-90 e 151-157), contro
i prìncipi d’Italia (Pg VI, 76-151) ecc. L’invettiva è
un genere letterario diffuso ed apprezzato, che doveva rispettare numerosi criteri formali. In genere
chi la lanciava si preoccupava di non cadere nelle
mani di chi era oggetto dell’invettiva, altrimenti poteva rimpiangere il momento in cui l’aveva scritta.
La cosa curiosa è che le civiltà del passato che avevano una popolazione analfabeta quasi totale avevano una cura per la retorica e per la comunicazione di
gran lunga superiore alle civiltà moderne caratterizzate dall’industrializzazione e dal terziario avanzato. Il motivo è semplice: le società tradizionali, cioè
agricole, avevano più tempo da dedicare ai propri
progetti. Perciò i progetti erano meglio eseguiti. Ben
inteso, avere più tempo può anche significare semplicemente che c’erano meno impegni e meno cose
da fare. Oggi invece la società di massa, basata su
un consumismo spinto ed esasperato e sulla produzione di sempre nuovi status symbol, produce merci
– ed anche i libri e la cultura sono merci – che si
comperano, (forse) si leggono e poi si buttano. La
quantità sostituisce la qualità.
11. Dante conclude il canto in modo originale: fa
correre il maestro in modo disonorevole e lo paragona a uno che a Verona corre il palio e lo vince. Il
paragone è particolarmente intenso ed efficace per
due motivi: a) è concreto ed è legato alla vita quotidiana del lettore, e b) è associato ad un avvenimento sociale – il palio – che coinvolge fortemente
lo spettatore. Il poeta presta attenzione anche alle
chiusure dei canti, e si preoccupa di variarle continuamente. I goffi e reiterati svenimenti dei primi
canti sono scomparsi (If III, 135; V, 142).
12. Con il maestro, come in molti altri casi particolarmente importanti, il poeta usa il principio
dell’eccesso: quale potrebbe essere la maggiore offesa in un mondo in cui la virilità è valore supremo?
Chiaramente l’omosessualità. Così il poeta accusa il
maestro di sodomia. In tal modo la figura di Brunetto s’imprime più fortemente nell’immaginazione
del lettore. Il gesto con cui Brunetto si fa riconoscere da Dante è espressivo e potente per la sua volgarità: lo prende per il mantello e glielo tira. Nella
vita faceva così per avvicinarsi agli altri uomini e,
in particolare, ai suoi studenti. Ma il poeta finge
d'ignorare il peccato del maestro, che invece è ben
piantato in fronte al lettore. E, per contrasto, rivendica i suoi costumi fortemente virili: “Il mio maestro è all’inferno, io certamente non vi andrò per
quel suo peccato. Però era un bravo maestro!”. Anche in questo caso egli usa il principio del contrasto: una cosa bianca è più bianca vicino a una cosa
nera. Un omosessuale è ancora più volgare e spregevole davanti a chi non lo è; e chi non è omosessuale è ancora più onesto e degno di ammirazione
agli occhi del lettore. Queste tecniche retoriche ci
sono, ma il lettore fa fatica a vederle e cade coinvolto nel tranello che lo scrittore gli tende. Alla fine del canto il poeta reagisce violentemente nei
confronti del maestro: lo maltratta, facendolo volgarmente correre come un personaggio da fiera.
Chiaramente tutto ciò è giusto: maltrattare un omosessuale, che offende la parte maschile dell’umanità, che offende la virilità, che non compie i
suoi doveri nei confronti delle donne (che hanno
bisogno di figli per sentirsi realizzate) e della società (che ha bisogno di cittadini per esistere e per
funzionare, e la mortalità era costantemente elevatissima), è del tutto legittimo. Anzi è riprovevole
non farlo.
12.1. Oggi i valori sono cambiati e in nome di un
principio di tolleranza male inteso si devono rispettare anche coloro che non hanno alcun rispetto per
quegli altri che sono la maggioranza. Il paradosso
delle società tolleranti e democratiche è che impongono alla maggioranza dei cittadini di rispettare
i valori della minoranza e non impongono alle minoranze devianti di rispettare i valori della maggioranza. I diritti dei meno valgono maggiormente dei
diritti dei più. Chi offende i diritti o i valori della 
Divina commedia. Inferno, a cura di P. Genesini 65
maggioranza non è punito, anzi è considerato un eroe, un trasgressivo. Invece chi non rispetta i valori
delle minoranze è accusato di ogni crimine e di ogni
nefandezza. Le società tradizionali erano molto più
democratiche. D’altra parte – se si deve accettare
l’analisi sociologica di H. Marcuse (1898-1979), un
filosofo tedesco che influenza la contestazione giovanile degli anni Sessanta – la società consumistica
impone la tolleranza non perché essa sia un valore
sociale di convivenza, ma perché l’individuo, distolto dai suoi specifici valori che vengono sostituiti da
valori massificati e messi tutti sullo stesso piano, si
dedica a tempo pieno al valore universale delle società industrializzate: la merce e il consumo della
merce.
13. Anche la Divina commedia è piena di sesso:
Francesca e Paolo e il sesso normale, cioè secondo
natura, anche se fuori del matrimonio e con produzione di corna (If V, 97-107), Brunetto Latini e il
sesso contro natura (If XV, 31-42 e 100-114). Ma
molti dannati sono nudi, a dimostrare la loro perdita
di dignità: gli ignavi (If III, 31-69), come gli scialacquatori e i prodighi (If XIII, 115-126). Nelle altre due cantiche si trovano retroscena sessuali un po’
diversi. In purgatorio Nino Visconti si lamenta perché la moglie lo ha dimenticato e si è risposata: ciò
dimostra quanto l’amore di una donna diminuisce, se
non è ravvivato dagli occhi e dal tatto (Pg VIII, 73-
78). In paradiso s’incontrano due donne di malaffare: Cunizza da Romano, una ninfomane che non si
faceva pagare e che cambia vita soltanto in tarda età; e Raab, una prostituta cananea che si concedeva
ad amici e a nemici, purché paganti, e che cambia
mestiere quando ha messo da parte un gruzzolo sufficiente per la vecchiaia (Pd IX, 25-36; e 112-126).
14. La punizione dei sodomiti rimanda alla pioggia
di fuoco e di zolfo con cui Dio punisce la città di
Sodoma e di Gomorra (Gn 18, 20 e 19, 24-25), i cui
abitanti praticavano largamente questo vizio. Dalla
città di Sodoma deriva anche il loro nome.
La struttura del canto è semplice: 1) i due poeti seguono la riva del fiume Flegetónte, quando un dannato riconosce Dante; 2) è Brunetto Latini, maestro
del poeta, che prevede per lui un grande futuro ma
lo mette in guardia dai fiorentini, che lo vogliono
fare a pezzi; 3) Dante dice che ha ancora impressa
nella memoria l’immagine paterna di Brunetto, perché gli ha insegnato come l’uomo si eterna con la
fama; quindi 4) il poeta chiede chi sono i suoi compagni di pena; 5) il dannato gli risponde, poi raccomanda il suo Tesoro, nel quale vive ancora; e 6)
raggiunge di corsa i suoi compagni.
Divina commedia. Inferno, a cura di P. Genesini 66
Canto XIX
O Simon mago, o miseri seguaci
che le cose di Dio, che di bontate
deon essere spose, e voi rapaci
1
per oro e per argento avolterate,
or convien che per voi suoni la tromba,
però che ne la terza bolgia state.
4
Già eravamo, a la seguente tomba,
montati de lo scoglio in quella parte
ch’a punto sovra mezzo ‘l fosso piomba.
7
O somma sapienza, quanta è l’arte
che mostri in cielo, in terra e nel mal mondo,
e quanto giusto tua virtù comparte!
10
Io vidi per le coste e per lo fondo
piena la pietra livida di fóri,
d’un largo tutti e ciascun era tondo.
13
Non mi parean men ampi né maggiori
che que’ che son nel mio bel San Giovanni,
fatti per loco d’i battezzatori;
16
l’un de li quali, ancor non è molt’anni,
rupp’io per un che dentro v’annegava:
e questo sia suggel ch’ogn’omo sganni.
19
Fuor de la bocca a ciascun soperchiava
d’un peccator li piedi e de le gambe
infino al grosso, e l’altro dentro stava.
22
Le piante erano a tutti accese intrambe;
per che sì forte guizzavan le giunte,
che spezzate averien ritorte e strambe.
25
Qual suole il fiammeggiar de le cose unte
muoversi pur su per la strema buccia,
tal era lì dai calcagni a le punte.
28
“Chi è colui, maestro, che si cruccia
guizzando più che li altri suoi consorti”,
diss’io, “e cui più roggia fiamma succia?”.
31
Ed elli a me: “Se tu vuo’ ch’i’ ti porti
là giù per quella ripa che più giace,
da lui saprai di sé e de’ suoi torti”.
34
E io: “Tanto m’è bel, quanto a te piace:
tu se’ segnore, e sai ch’i’ non mi parto
dal tuo volere, e sai quel che si tace”.
37
Allor venimmo in su l’argine quarto:
volgemmo e discendemmo a mano stanca
là giù nel fondo foracchiato e arto.
40
Lo buon maestro ancor de la sua anca
non mi dipuose, sì mi giunse al rotto
di quel che si piangeva con la zanca.
43
“O qual che se’ che ‘l di sù tien di sotto,
anima trista come pal commessa”,
comincia’ io a dir, “se puoi, fa motto”.
46
Io stava come ‘l frate che confessa
lo perfido assessin, che, poi ch’è fitto,
richiama lui, per che la morte cessa.
49
Ed el gridò: “Se’ tu già costì ritto,
se’ tu già costì ritto, Bonifazio?
Di parecchi anni mi mentì lo scritto.
52
Se’ tu sì tosto di quell’aver sazio
per lo qual non temesti tòrre a ‘nganno
la bella donna, e poi di farne strazio?”.
55
Tal mi fec’io, quai son color che stanno,
per non intender ciò ch’è lor risposto,
quasi scornati, e risponder non sanno.
58
1. O mago Simone, o voi, miserabili suoi seguaci,
che le cose di Dio, le quali devon esser date come
spose ai buoni, voi rapaci per oro e per argento date
in adulterio, 4. ora per voi suonerà la tromba del
mio canto, perché state nella terza bolgia. 7. Nella
bolgia seguente, eravamo già saliti in quella parte
dello scoglio-ponticello, che sovrasta a perpendìcolo il mezzo della fossa. 10. O somma sapienza,
quant’è grande l’arte che mostri in cielo, in terra e
nel mondo dei malvagi, e con quanta giustizia la
tua potenza distribuisce premi e castighi! 13. Per le
pareti scoscese e per il fondo della bolgia io vidi la
pietra livida piena di fori, tutti ugualmente larghi e
circolari. 16. Non mi apparivano più piccoli né più
grandi di quelli che si trovano nel mio bel battistero
di san Giovanni, destinati alla funzione di battezzatoi, 19. uno dei quali, non molti anni or sono, io
ruppi per salvare un tale che vi stava annegando
dentro: e questa sia l’interpretazione definitiva, che
smentisca ogni altra interpretazione. 22. Dall’apertura di ciascun foro sporgevano i piedi e le gambe di un peccatore sino ai polpacci, il resto del corpo rimaneva dentro. 25. Tutti [i dannati] avevano le
piante dei piedi accese, perciò le giunture guizzavano così forte, che avrebbero spezzato legami di
vimini attorti e corde di erbe intrecciate. 28. Le
fiamme si muovevano dai calcagni alle punte dei
piedi, come il fiammeggiare delle cose unte si muove soltanto sulla loro superficie. 31. «O maestro,
chi è colui che soffre tormenti più degli altri suoi
compagni» dissi, «e che è lambìto da una fiamma
più rossa?» 34. Ed egli a me: «Se vuoi che ti porti
laggiù seguendo la strada meno ripida, saprai da lui
il nome e le colpe». 37. Ed io: «Tanto mi piace
[andar giù] quanto piace a te: tu sei il mio signore,
sai che non mi allontano da quel che tu vuoi e sai
anche quel che io lascio inespresso». 40. Allora venimmo sul quarto argine, volgemmo e discendemmo
laggiù, a sinistra, nel fondo pieno di buche e stretto.
43. Il buon maestro non mi depose dalle sue anche,
finché non giunse vicino al pozzetto di quel dannato, che piangeva con le gambe. 46. «Chiunque tu
sia, o anima trista, conficcata come un palo [nel terreno], che hai in basso quel che va in alto» io cominciai a dire, «parla, se puoi.» 49. Io stavo in attesa come il frate che confessa il perfido assassino, il
quale, dopo che è capovolto, lo richiama per ritardare ancora un po’ la morte. 52. Ed egli gridò: «Sei
tu già qui in piedi, sei tu già qui in piedi, o Bonifacio? Di parecchi anni mi mentì la mia conoscenza
del futuro. 55. Ti sei saziato così presto di quella
ricchezza, per la quale non temesti di prender con
l’inganno la bella donna (=la Chiesa) e poi di farne
strazio?». 58. Io mi feci come colui che, non comprendendo ciò che gli vien risposto, resta come
scornato e non sa rispondere. 
Divina commedia. Inferno, a cura di P. Genesini 67
Allor Virgilio disse: «Dilli tosto:
“Non son colui, non son colui che
credi»”;
e io rispuosi come a me fu imposto.
61
Per che lo spirto tutti storse i piedi;
poi, sospirando e con voce di pianto,
mi disse: “Dunque che a me richiedi?
64
Se di saper ch’i’ sia ti cal cotanto,
che tu abbi però la ripa corsa,
sappi ch’i’ fui vestito del gran manto;
67
e veramente fui figliuol de l’orsa,
cupido sì per avanzar li orsatti,
che sù l’avere e qui me misi in borsa.
70
Di sotto al capo mio son li altri tratti
che precedetter me simoneggiando,
per le fessure de la pietra piatti.
73
Là giù cascherò io altresì quando
verrà colui ch’i’ credea che tu fossi
allor ch’i’ feci ‘l sùbito dimando.
76
Ma più è ‘l tempo già che i piè mi
cossi
e ch’i’ son stato così sottosopra,
ch’el non starà piantato coi piè rossi:
79
ché dopo lui verrà di più laida opra
di ver’ ponente, un pastor sanza legge,
tal che convien che lui e me ricuopra.
82
Novo Iasón sarà, di cui si legge
ne’ Maccabei; e come a quel fu molle
suo re, così fia lui chi Francia regge”.
85
Io non so s’i’ mi fui qui troppo folle,
ch’i’ pur rispuosi lui a questo metro:
“Deh, or mi dì : quanto tesoro volle
88
Nostro Segnore in prima da san Pietro
ch’ei ponesse le chiavi in sua balìa?
Certo non chiese se non “Viemmi retro”.
91
Né Pier né li altri tolsero a Matia
oro od argento, quando fu sortito
al loco che perdé l’anima ria.
94
Però ti sta, ché tu se’ ben punito;
e guarda ben la mal tolta moneta
ch’esser ti fece contra Carlo ardito.
97
E se non fosse ch’ancor lo mi vieta
la reverenza delle somme chiavi
che tu tenesti ne la vita lieta,
100
io userei parole ancor più gravi;
ché la vostra avarizia il mondo attrista,
calcando i buoni e sollevando i pravi.
103
Di voi pastor s’accorse il Vangelista,
quando colei che siede sopra l’acque
puttaneggiar coi regi a lui fu vista;
106
quella che con le sette teste nacque,
e da le diece corna ebbe argomento,
fin che virtute al suo marito piacque.
109
Fatto v’avete Dio d’oro e d’argento;
e che altro è da voi a l’idolatre,
se non ch’elli uno, e voi ne orate cento?
112
Ahi, Costantin, di quanto mal fu matre,
non la tua conversion, ma quella dote
che da te prese il primo ricco patre!”.
115
E mentr’io li cantava cotai note,
o ira o coscienza che ‘l mordesse,
forte spingava con ambo le piote.
11
8
61. Allora Virgilio disse: «Digli sùbito: “Non son
colui, non son colui che credi!”». Io risposi come mi
fu detto. 64. Perciò lo spirito storse completamente
i piedi; poi, sospirando e con voce di pianto, mi disse: «E allora che cosa vuoi? 67. Se t’interessa tanto
sapere chi io sia, che perciò sei corso giù per la costa, sappi che vestii il gran manto papale. 70. Fui
vero figlio dell’orsa (=un Orsini) e così desideroso
[di ricchezza] per ingrandire gli orsetti (=i nipoti),
che lassù imborsai denaro, qui me stesso. 73. Sotto
il mio capo son trascinati gli altri papi simoniaci
che mi precedettero, appiattati dentro le fessure
della pietra. 76. Laggiù cascherò anch’io, quando
verrà colui che io credevo che tu fossi, quando ti
feci l’improvvisa domanda. 79. Ma il tempo, durante il quale mi son cotto i piedi e son rimasto così
sottosopra, è più lungo di quello che egli resterà
piantato con i piedi in fiamme. 82. Dopo di lui,
macchiato di colpe ben più vergognose, verrà da
ponente (=dalla Francia) un altro pastore senza legge (=papa Clemente V), che ricoprirà lui e me. 85.
Sarà un nuovo Giasone, del quale si legge nei Maccabei; e, come a questi fu arrendevole il suo re
(=Antioco Epifàne), così sarà con lui il re di Francia (=Filippo il Bello)». 88. Io non so se a questo
punto fui troppo temerario, perché gli risposi in
questo modo: «Deh, ora dimmi: quanto denaro volle
91. nostro Signore, quando affidò le chiavi a san
Pietro? Gli disse soltanto “Viènimi dietro”. 94. Né
Pietro né gli altri apostoli pretesero oro e argento da
Matìa, quando fu destinato al posto, che l’anima
malvagia (=Giuda Iscariota) perse. 97. Perciò sta’
pure così, perché sei punito a dovere, e custodisci
bene il denaro male acquistato, che ti rese ardito
contro Carlo d’Angiò. 100. E, se non me lo vietasse
la riverenza per le somme chiavi (=la sede papale)
che tenesti nella vita lieta, 103. io userei parole ancor più gravi, perché la vostra avarizia corrompe il
mondo, calpestando i buoni e sollevando i malvagi.
106. Parlò di voi Giovanni l’Evangelista, quando
vide colei (=la Roma dei papi) che siede sopra le
acque puttaneggiare con i re; 109. [proprio] quella
[donna] che nacque con sette teste (=i sette sacramenti e i sette doni dello Spirito Santo) e che ebbe
vigoroso aiuto dalle dieci corna (=i dieci comandamenti), finché il suo comportamento piacque a
suo marito. 112. Vi siete fatti un dio d’oro e
d’argento; e quale differenza c’è tra voi e gli adoratori di idoli, se non che essi ne adorano uno, mentre
voi ne adorate cento? 115. Ahi, o Costantino, di
quanto male fu causa non la tua conversione [al cristianesimo], ma quella donazione con cui facesti
ricco il primo papa (=Silvestro I)!». 118. Mentre gli
cantavo queste note, o rabbia o coscienza che lo
mordesse, scalciava fortemente con ambedue i piedi.
Divina commedia. Inferno, a cura di P. Genesini 68
I’ credo ben ch’al mio duca piacesse,
con sì contenta labbia sempre attese
lo suon de le parole vere espresse.
121
Però con ambo le braccia mi prese;
e poi che tutto su mi s’ebbe al petto,
rimontò per la via onde discese.
124
Né si stancò d’avermi a sé distretto,
sì men portò sovra ‘l colmo de l’arco
che dal quarto al quinto argine è tragetto.
127
Quivi soavemente spuose il carco,
soave per lo scoglio sconcio ed erto
che sarebbe a le capre duro varco.
130
Indi un altro vallon mi fu scoperto. 133
121. Io credo che le mie invettive piacessero alla
mia guida, che ascoltò con volto lieto il suono delle
mie franche parole. 124. Perciò mi prese con ambedue le braccia e, stringendomi al petto, risalì per
il sentiero da cui era discesa. 127. Non si stancò di
tenermi abbracciato strettamente e mi portò sopra il
ponte che collega il quarto ed il quinto argine. 130.
Qui depose dolcemente il carico, dolcemente a causa dello scoglio disagevole e ripido, che sarebbe
stato un passaggio difficile anche per le capre. 133.
Da qui mi si scoprì un’altra bolgia.
I personaggi
Simone secondo gli Atti degli apostoli (8, 9-24) era
un famoso mago di una città della Samaria. Quando
vede Pietro e Giovanni fare miracoli, chiede loro di
avere dietro compenso la stessa capacità. Pietro maledice lui e il suo denaro. Da Simone è detta simonia la colpa di chi fa commercio delle cose sacre.
Il papa Niccolò III (1277-1280), al secolo Giovanni
Gaetano Orsini, ha una condotta irreprensibile prima
di ricoprire la carica pontificia. Poi beneficia i parenti (è il primo papa a mettere in pratica il nepotismo) e diventa avido.
Il papa Bonifacio VIII (Anagni 1235ca.-Roma
1303), al secolo Benedetto Caetani, viene eletto
cardinale nel 1281 e papa nel 1294. Nel 1300 indìce il primo giubileo. Cerca d’imporre la sua autorità
in Italia e l’autorità della Chiesa in Europa. Si scontra perciò con il re di Francia Filippo il Bello (1268-
1314), che ammonisce con due bolle (1301 e 1302).
Il sovrano francese reagisce accusandolo di aver
tramato ai danni del papa Celestino V, quindi scende in Italia e lo fa arrestare ad Anagni. Muore poco
dopo per l’offesa subìta.
Il papa Clemente V (1305-1314), al secolo
Bertrand de Got, succede a papa Benedetto XI, che
occupa il trono pontificio soltanto per nove mesi
(1304). È nominato grazie all’appoggio del re di
Francia Filippo il Bello, a cui rimane politicamente
vincolato, tanto che porta la sede pontificia ad Avignone. Neanche con i papi successivi la Santa Sede
riesce ad esprimere un programma autonomo dai
condizionamenti reali e conduce una vita opulenta
nella reggia avignonese.
Il papa Silvestro I (314-336) secondo la leggenda
guarisce dalla lebbra l’imperatore Costantino, il
quale lo ricompensa concedendogli la città di Roma.
Da questa donazione – che Dante crede autentica –
trae origine il potere temporale del papato.
Giasone è un personaggio biblico. Compera il sommo sacerdozio dal re Antioco IV Epifàne, poi ricopre in modo indegno la carica (2 Mac IV).
Carlo I d’Angiò (1226-1285) è fratello di Luigi IX
il Santo, re di Francia. Con l’aiuto del papato diventa re di Sicilia, che toglie alla casa di Svevia (1266-
68). Si rifiuta di sposare un suo nipote con una nipote del papa Nicolò III. Questi si vendica privandolo
del titolo di senatore di Roma e di vicario della Toscana e appoggiando la ribellione della Sicilia
(1282).
Le chiavi di san Pietro sono le chiavi che nel Vangelo Cristo dà a Pietro per farlo capo della Chiesa.
Le chiavi quindi indicano il trono papale o la Chiesa
Commento
1. Il canto comincia tranquillamente, poi Dante si fa
portare da Virgilio a vedere il dannato che è piantato a testa in giù e che ha le fiamme sulle piante dei
piedi. Il dannato lo scambia per il papa Bonifacio
VIII. A questo punto Dante lancia una durissima e
lunghissima invettiva contro gli uomini di Chiesa,
che si sono macchiati di simonia (vv. 90-117). Se la
prende anche con l’imperatore Costantino, colpevole di aver dato il possesso di Roma a papa Silvestro
I, che lo ha guarito dalla lebbra. Da quel primo possesso sarebbe poi derivato il potere temporale dei
papi, che il poeta disapprova con ogni forza, perché
mescola il potere spirituale e il potere temporale
della Chiesa.
1.2. Il poeta condanna la simonia dei papi richiamandosi direttamente al Vangelo, quindi rimprovera lo stesso imperatore Costantino, a causa del dono
che ha portato la Chiesa ad occuparsi di beni mondani. Con estrema abilità riesce a condannare anche
i papi che sarebbero saliti sul soglio pontificio dopo
il 1300, anno del suo viaggio nell’oltretomba: Niccolò III lo “riconosce” per Bonifacio VIII grazie alla capacità che i dannati hanno di conoscere il futuro (If X), quindi parla degli altri papi simoniaci, che
l’avrebbero spinto sempre più giù nella roccia. Il
papa però o vede male o, come altri dannati, vuole
essere velenoso e vendicativo, perché scambia il
poeta per Bonifacio VIII.
1.3. La punizione a cui sono condannati i papi non
è un’invenzione originale di Dante: era la pena
comminata agli assassini. Erano sepolti nel terreno
a testa in giù e morivano soffocati. La giustizia medioevale non ammetteva eccezioni né attenuanti.
1.4. La condanna della simonia è tanto più efficace
in quanto fatta innanzi tutto da un papa, e poi ribadita dal poeta. Il papa è spinto a confessarsi come i
dannati sono spinti sulla riva dell’Acherónte dalla
giustizia divina: riconosce il suo peccato, accusa gli
altri papi di simonia, prevede che i papi successivi
lo cacceranno ancora più giù nella roccia. Egli prova il desiderio di punire se stesso ma anche il desiderio vendicativo di accusare gli altri papi. L’articolata autodenuncia che egli fa provoca la conse-
Divina commedia. Inferno, a cura di P. Genesini 69
guente articolata risposta del poeta. Il papa dimostra
la freddezza dello storico o del cronista: compiaciuto, informa con grande precisione. E, ugualmente
compiaciuto, coinvolge anche gli altri papi.
1.5. La collusione della Chiesa con il re di Francia
Filippo il Bello è condannata ancora, e con parole
ugualmente forti, in Pg XXXII, 130-160: il papa è
paragonato a una «puttana sciolta», cioè discinta, il
sovrano francese a un «gigante» e a un «drudo»,
cioè a un amante spregevole, la Chiesa a un «mostro», cioè a un drago mostruoso, e a una «nova
belva», cioè a una beva mostruosa. Anche in questo
caso il poeta prende immagini dall’Apocalisse.
2. Nel canto compare esplicitamente il papa Bonifacio VIII, che il poeta considera la causa del suo esilio. Il dannato, il papa Niccolò III Orsini, scambia il
poeta per Bonifacio VIII e lo accusa malignamente
di amare il denaro (vv. 52-63). Il papa era già apparso indirettamente in If VI, 69, dove Ciacco, un goloso fiorentino, lo accusa di schierarsi con i guelfi neri
e di favorire il colpo di Stato di costoro; in If XV,
112-114, il poeta ricorda che trasferisce il vescovo
Andrea de’ Mozzi da Firenze a Vicenza e con questa associazione coinvolge il pontefice nel degrado
morale del vescovo; e in If XXVII, 85, lo definisce
«lo principe d’i novi Farisei», facendo riferimento al
Vangelo, dove Gesù rimprovera i farisei di essere
sepolcri imbiancati (Mt. 23, 13-36), e lo accusa di
aver ingannato Guido da Montefeltro, un capitano di
ventura esperto in inganni. Il papa però riappare anche nelle altre cantiche: in Pg XX, 85-93, Ugo Capeto, re di Francia, parla della sua futura cattura ad
Anagni ad opera di un emissario di Filippo il Bello,
re di Francia; in Pd IX, 127-142, Folchetto da Marsiglia, prima poeta e poi frate domenicano, lo accusa
di pensare al denaro e di non pensare a liberare il
sepolcro di Cristo; in Pd XXVII, 19-27, san Pietro
lo accusa di usurpare la sede papale e di aver fatto
di Roma una cloaca. A parte questo canto, negli altri
è citato sempre con una perifrasi.
2.1. Bonifacio VIII ricompare direttamente anche in
If XXVII, 85-111, dove giganteggia per la sua diabolica astuzia: a Guido da Montefeltro, un capitano
di ventura famoso in tutta Europa per i suoi inganni,
chiede un consiglio fraudolento, per far cadere la
città di Palestrina. Lo convince dicendogli che lo
assolveva dal peccato ancor prima che lo commettesse. Guido si lascia convincere. Dopo morto, un
demonio logico rivendica a sé la sua anima, poiché
non ci si può pentire prima di commettere peccato.
3. L’invettiva di Dante non nasce dal cuore, cioè
non è spontanea, nasce dalla ragione ed è piena di
cultura. Il poeta si richiama al Vangelo (vv. 90-96),
pronuncia una prima condanna (vv. 97-99) e fa una
ripresa più incandescente (vv. 100-105), che si richiama ulteriormente alle Sacre scritture (vv. 105-
111), quindi fa una ripresa della condanna (vv. 112-
114) che allarga il discorso all’imperatore Costantino, causa involontaria della corruzione papale, con
il quale chiude in modo alto il suo intervento (vv.
115-118). L’invettiva è “rafforzata” dalle reazioni
del papa che soltanto alle parole del poeta – «o ira o
coscienza che ‘l mordesse» – si rende conto del suo
comportamento vergognoso, che prima aveva descritto con la precisione meticolosa di un cronista.
Ed è avvalorata anche dal compiacimento dimostrato da Virgilio, che ascolta le parole di Dante e dà il
suo totale assenso.
3.1. L’invettiva del poeta piace anche a Virgilio,
che esprime la sua approvazione prendendolo in
braccio, stringendolo al petto e riportandolo sul
ponte che collega il quarto e il quinto argine. In altri casi, ad esempio in If XXX, 130-148, Virgilio
rimprovera Dante perché ascolta affascinato due
dannanti, maestro Adamo e il greco Sinone, che litigano, si rinfacciano le rispettive colpe e si scambiano un paio di cazzotti. In Pg II, 106-123, invece
ambedue i poeti si sentono rimproverati da Catone,
poiché si erano fermati ad ascoltare Casella che
stava cantando una canzone di Dante. Il rapporto tra
i due poeti è sempre vario e mai scontato.
4. L’invettiva è una delle figure retoriche più efficaci: un personaggio inveisce per qualche motivo
(che è detto) contro qualcuno o contro qualcosa secondo i canoni della buona retorica. Essa è in genere particolarmente violenta, eccessiva ed infuocata.
Nel caso specifico Dante usa parole forti, prese quasi letteralmente dall’Apocalisse (17, 9) di Giovanni: «Parlò di voi Giovanni l’Evangelista, quando
vide colei (=la Roma dei papi) che siede sopra le
acque puttaneggiare con i re». L’evangelista però si
riferisce a Roma pagana, Dante a Roma papale.
5. Il poeta ricorre in molteplici occasioni alla violenza dell’invettiva: con Brunetto Latini contro i
fiorentini (If XV, 61-78), contro i papi simoniaci (If
XIX, 88-117), contro Pisa e contro Genova (If
XXXIII, 79-90 e 151-157). Una delle più intense
ed appassionate, senz’altro la più lunga e la più violenta, si trova in Pg VI, 76-151: davanti all’affettuoso abbraccio di Sordello da Goito e di Virgilio,
due conterranei che non si erano mai conosciuti, il
poeta si scaglia con parole durissime contro i prìncipi italiani costantemente in conflitto tra loro, contro la Chiesa che invade l’ambito politico che spetta all’Impero, contro l’imperatore che trascura
l’Italia per occuparsi unicamente della Germania,
contro lo stesso Dio che sembra essersi dimenticato
dell’Italia, infine contro Firenze che fa e disfà le
leggi e che manda in esilio e richiama i suoi cittadini.
5.1. Anche Pg VI ha una struttura simile a questo
canto: un inizio tranquillo, poi all’improvviso c’è lo
scoppio dell’invettiva. La retorica antica suggeriva
di mettere insieme o vicini due argomenti di diverso tipo, per accentuarne le caratteristiche grazie
all’eccessivo contrasto: il color bianco vicino al color nero diventa più bianco
6. Un’altra applicazione dell’ars dicendi dantesca
è costituita dall’imitazione del linguaggio artificioso e forbito di Pier delle Vigne (If XIII, 4-9, 30-39,
55-78) e dall’orazion picciola che Ulisse rivolge ai
suoi compagni, per convincerli ad andare a visitare
il mondo «sanza gente» (If XXVI, 112-120). Nel
Purgatorio, che dedica tanto spazio ai poeti e alla
poesia, lo scrittore imita la lingua aristocratica e
sonante del poeta provenzale Arnaut Daniel
Divina commedia. Inferno, a cura di P. Genesini 70
(1155ca.-1215 ca.) (Pg XXIV, 139-148). Invece nel
Paradiso al trisavolo Cacciaguida mette in bocca un
latino suggestivo ed ipnotico (Pd XV, 28-30).
7. Il valore e la gravità dell’invettiva si colgono soltanto se si tiene presente il contesto storico: dopo la
morte del papa Bonifacio VIII (1303), che si era
preoccupato della grandezza e del prestigio sia spirituale sia mondano della Chiesa, sul soglio pontificio
va prima Benedetto XI (1303-1304) e poi Clemente
V (1305-1314), un papa francese, che porta la sede
papale ad Avignone. In tal modo inizia un profondo
e lunghissimo periodo di crisi per la Chiesa (la cattività avignonese), che si conclude soltanto nel
1378, quando la sede papale è riportata a Roma. Ciò
però dà luogo al Grande Scisma (1378-1416): la
Chiesa ha un papa avignonese, un altro romano, e
per qualche tempo ha tre papi. Esso si conclude soltanto 40 anni dopo con il concilio di Costanza
(1416-20).
8. Nel 1440 l’umanista Lorenzo Valla mediante una
analisi filologica del testo dimostra che la cosiddetta
Donazione di Costantino è un falso che risale al
sec. VII (De falso credita et ementita Constantini
donatione). La cosa però non deve sorprendere più
di tanto: nel Medio Evo le falsificazioni, le manipolazioni, le interpolazioni (in buona o in mala fede)
erano diffusissime. O, meglio, non esisteva – perché
si doveva ancora formare – l’idea che il testo andava letto e tramandato com’era uscito dalle mani
dell’autore. Perciò, se non vogliamo comportarci in
modo acritico e anacronistico, dobbiamo sempre tenere presente che quelle falsificazioni sono tali per
noi, non erano considerate falsificazioni dai diretti
interessati. Con il tempo i valori e i criteri di scientificità cambiano. E, se ci fa piacere, possiamo sempre
dire che i nostri sono migliori, più rigorosi e più
«scientifici». I medioevali, per motivi tecnici, non
verranno certamente a smentirci.
8.1. Non deve sfuggire poi che manipolare un testo
significava leggere attivamente un testo. La filologia
invece trasforma il testo in un dato immutabile, in
un corpo morto, senza vita e senza contenuto. Porta
alla imbalsamazione del testo. La tesi poi che si deve riportare il testo alle ultime volontà dello scrittore ha provocato numerosi paradossi su cui non conviene insistere. Non si vuol mettere in discussione
l’importanza di avere un testo senza le letture intermedie che ci separano dall’autore. Ma non si deve
trasformare in dogma una semplice possibilità e un
semplice strumento di lavoro, il cui valore non è mai
teorico, è sempre legato ai risultati pratici che di
volta in volta permette o non permette. Il restauro
filologico poi è soltanto la condizione o, meglio, una
delle condizioni imprescindibili per capire correttamente un testo. Insomma il lavoro vero e proprio sul
testo avviene dopo tale restauro. Il corretto approccio a un testo non è un dogma da applicare meccanicamente. Ha questo significato: permette di cogliere
più facilmente la ricchezza di un testo.
8.2. Peraltro questo falso ha una sua spiegazione:
giustificare o, meglio, fondare sul piano giuridico le
pretese della Chiesa su Roma e i territori circostanti.
La Chiesa quindi prende le sue precauzioni per prevenire future rivendicazioni di quei territori: li riceve da chi ne può legittimamente disporre e che
perciò li può alienare. Da parte sua Valla dimostra
la falsità del documento non per amore del sapere,
ma perché doveva difendere il suo datore di lavoro,
il sovrano di Napoli, dalle richieste di tributi che la
Chiesa avanzava verso il regno di Napoli, su cui
aveva diritti di origine feudale. Insomma il falso era
uno dei tanti strumenti di lotta politica. E si deve
aggiungere: di ieri come di oggi. Perciò l’analisi
filologica è importante, ma non è l’unica possibile
né a priori è la più importante.
8.3. Da parte sua la Chiesa dimostra buon senso e
responsabilità: a) giustifica sul piano giuridico le
sue pretese, così nessuno può rivendicare il possesso
di quelle terre; b) preferisce fare un documento falso che spargere fiumi d’inchiostro o di sangue per
difendere in séguito le sue pretese; c) l’attacco che
subisce non è fatto in nome della verità, ma per sottrarsi ai suoi tributi ed eventualmente per impossessarsi dei suoi beni; d) se non s’impossessava lei dei
beni, ci avrebbero pensato i nobili di Roma o di
Napoli, colpevoli soltanto di essere arrivati con secoli di ritardo. Ci sono le prove: a) i piccoli tiranni
delle città italiane legittimano le loro conquiste fatte con la forza acquistando titoli nobiliari dall’imperatore o dal papa; b) le tesi di Martin Lutero
(1517) scatenano sùbito gli appetiti di contadini,
cavalieri e principi tedeschi sui beni della Chiesa...
8.4. Il falsificatore doveva essere molto abile, se
passano 750 anni prima che sia scoperto…
9. Virgilio prende in braccio due volte Dante (vv.
34-45 e 124-130). Anche in séguito il poeta si aggrappa a Virgilio (If XXXIV, 70). Invece altrove
non riesce ad abbracciare Casella, perché è un’ombra vana, «fuorché nell’aspetto» (Pg II, 79-81),
mentre i due poeti Sordello da Goito e Virgilio si
abbracciano (Pg VI, 73-75). Non ha senso leggere
l’opera per individuarne le contraddizioni. Dante
non è un logico, è un poeta. E come tale si prende
la libertà di decidere come vuole.
10. La conclusione del canto è rapidissima, un solo
verso (v. 133), che aggancia il canto al canto successivo. In tal modo si ripete il contrasto tra parte
tranquilla e parte infuocata del canto. Un altro canto che si conclude allo stesso modo è If XV: Brunetto Latini, il bravo maestro del poeta che gli preannuncia fama e gloria, rincorre volgarmente la
schiera dei suoi compagni e sembrava, al pallio di
Verona, colui che vince, non colui che perde.
La struttura del canto è semplice: 1) il poeta inveisce contro Simon mago e tutti i suoi seguaci;
quindi 2) Virgilio lo porta nel fondo dell’argine,
dove sono puniti i simoniaci; 3) il papa Niccolò III
lo scambia per Bonifacio VIII; poi racconta come in
vita ha imborsato denaro e lì se stesso; 4) Dante allora lancia una violentissima invettiva contro i papi
simoniaci, che piace a Virgilio; 5) il ritorno dei due
poeti sull’argine conclude il canto.
Divina commedia. Inferno, a cura di P. Genesini 71
Canto XXI
Così di ponte in ponte, altro parlando
che la mia comedìa cantar non cura,
venimmo; e tenavamo il colmo, quando
1
restammo per veder l’altra fessura
di Malebolge e li altri pianti vani;
e vidila mirabilmente oscura.
4
Quale ne l’arzanà de’ Viniziani
bolle l’inverno la tenace pece
a rimpalmare i legni lor non sani,
7
ché navicar non ponno – in quella vece
chi fa suo legno novo e chi ristoppa
le coste a quel che più viaggi fece;
10
chi ribatte da proda e chi da poppa;
altri fa remi e altri volge sarte;
chi terzeruolo e artimon rintoppa –;
13
tal, non per foco, ma per divin’arte,
bollia là giuso una pegola spessa,
che ‘nviscava la ripa d’ogne parte.
16
I’ vedea lei, ma non vedea in essa
mai che le bolle che ‘l bollor levava,
e gonfiar tutta, e riseder compressa.
19
Mentr’io là giù fisamente mirava,
lo duca mio, dicendo “Guarda, guarda!”,
mi trasse a sé del loco dov’io stava.
22
Allor mi volsi come l’uom cui tarda
di veder quel che li convien fuggire
e cui paura sùbita sgagliarda,
25
che, per veder, non indugia ‘l partire:
e vidi dietro a noi un diavol nero
correndo su per lo scoglio venire.
28
Ahi quant’elli era ne l’aspetto fero!
e quanto mi parea ne l’atto acerbo,
con l’ali aperte e sovra i piè leggero!
31
L’omero suo, ch’era aguto e superbo,
carcava un peccator con ambo l’anche,
e quei tenea de’ piè ghermito ‘l nerbo.
34
Del nostro ponte disse: “O Malebranche,
ecco un de li anzian di Santa Zita!
Mettetel sotto, ch’i’ torno per anche
37
a quella terra che n’è ben fornita:
ogn’uom v’è barattier, fuor che Bonturo;
del no, per li denar vi si fa ita”.
40
Là giù ‘l buttò, e per lo scoglio duro
si volse; e mai non fu mastino sciolto
con tanta fretta a seguitar lo furo.
43
Quel s’attuffò, e tornò sù convolto;
ma i demon che del ponte avean coperchio,
gridar: “Qui non ha loco il Santo Volto:
46
qui si nuota altrimenti che nel Serchio!
Però, se tu non vuo’ di nostri graffi,
non far sopra la pegola soverchio”.
49
Poi l’addentar con più di cento raffi,
disser: “Coverto convien che qui balli,
sì che, se puoi, nascosamente accaffi”.
52
Non altrimenti i cuoci a’ lor vassalli
fanno attuffare in mezzo la caldaia
la carne con li uncin, perché non galli.
55
Lo buon maestro “Acciò che non si paia
che tu ci sia”, mi disse, “giù t’acquatta
dopo uno scheggio, ch’alcun schermo t’aia;
58
1. Così di ponte in ponte, parlando di altre cose
che la mia commedia (=opera) non cura di cantare,
venimmo [alla quinta bolgia]. Eravamo sul culmine
[del ponte], quando 4. ci fermammo per vedere la
bolgia sottostante di Malebolge e [udire] i nuovi e
inutili pianti. E la vidi mirabilmente oscura. 7. Come d’inverno nell’arsenale di Venezia si fa bollire
la pece tenace per riparare le imbarcazioni danneggiate, 10. che non possono navigare – invece di navigare c’è chi costruisce una nuova barca e chi ristoppa i fianchi a quella che fece più viaggi; 13. chi
rafforza la prua e chi la poppa; altri fa remi e altri
prepara le corde; chi rattoppa la vela di terzeruolo e
di artimone (=più piccola e più grande) –; 16. allo
stesso modo, non per il fuoco, ma per l’arte divina,
ribolliva laggiù una pece spessa, che rendeva appiccicosa la riva da ogni parte. 19. Io vedevo la pece, ma non vedevo in essa nient’altro che le bolle
che il calore sollevava, e [vedevo] che si gonfiava
tutta e poi cadeva giù di nuovo compatta. 22. Mentre io guardavo laggiù con gli occhi fissi, la mia
guida, dicendo «Stai attento, stai attento!, mi trasse
a sé dal luogo in cui mi trovavo. 25. Allora mi volsi
indietro come l’uomo che indugia a vedere quel che
gli conviene fuggire e a cui l’improvvisa paura toglie le forze, 28. e che, pur guardando, non rimanda
la partenza. E vidi dietro a noi un diavolo nero venire di corsa su per lo scoglio-ponte. 31. Ahi quanto
era feroce nell’aspetto! e quanto mi pareva crudele
nell’atteggiamento, con le ali aperte e leggero sopra
i piedi! 34. Un peccatore con ambedue le anche
gravava sul suo omero, che era arcuato e superbo,
ed egli lo teneva ghermito per i garretti dei piedi.
37. Dal nostro ponte disse: «O Malebranche, ecco
uno degli anziani di Santa Zita! Mettetelo sotto [la
pece], che io torno di nuovo 40. in quella terra
(=Lucca) che ne è ben fornita: lì ogni uomo è barattiere, fuorché Bonturo (=il demonio è ironico verso
il dannato); lì per i denari il no diventa sì». 43. Lo
buttò giù nel fondo, poi ritornò indietro per lo scoglio-ponte fatto di roccia: non ci fu mai un mastino
sciolto [dalla catena] che avesse tanta fretta ad inseguire un ladro. 46. Quello cadde a tuffo, poi ritornò su tutto imbrattato. Ma i demoni, che erano
sotto l’arco del ponte, gridarono: «Qui non si mostra il Santo Volto: 49. qui si nuota altrimenti che
nel fiume Serchio! Perciò, se non vuoi provare i nostri uncini, non stare a galla sopra la pece». 52. Poi
lo addentarono con più di cento raffi, e dissero:
«Qui conviene (=è necessario) che tu balli al coperto (= sotto la pece); così, se ti riesce, arraffi di nascosto». 55. Non diversamente [dal demonio] i cuochi ai loro aiutanti fanno immergere in mezzo alla
caldaia la carne con gli uncini, affinché non galleggi. 58. Il buon maestro «Affinché non appaia che tu
ci sia» mi disse, «acquàttati giù dietro una roccia,
che ti faccia da schermo. 
Divina commedia. Inferno, a cura di P. Genesini 72
e per nulla offension che mi sia fatta,
non temer tu, ch’i’ ho le cose conte,
perch’altra volta fui a tal baratta”.
61
Poscia passò di là dal co del ponte;
e com’el giunse in su la ripa sesta,
mestier li fu d’aver sicura fronte.
64
Con quel furore e con quella tempesta
ch’escono i cani a dosso al poverello
che di sùbito chiede ove s’arresta,
67
usciron quei di sotto al ponticello,
e volser contra lui tutt’i runcigli;
ma el gridò: “Nessun di voi sia fello!
70
Innanzi che l’uncin vostro mi pigli,
traggasi avante l’un di voi che m’oda,
e poi d’arruncigliarmi si consigli”.
73
Tutti gridaron: “Vada Malacoda!”;
per ch’un si mosse – e li altri stetter fermi –,
e venne a lui dicendo: “Che li approda?”.
76
“Credi tu, Malacoda, qui vedermi
esser venuto”, disse ‘l mio maestro,
“sicuro già da tutti vostri schermi,
79
sanza voler divino e fato destro?
Lascian’andar, ché nel cielo è voluto
ch’i’ mostri altrui questo cammin silvestro”.
82
Allor li fu l’orgoglio sì caduto,
ch’e’ si lasciò cascar l’uncino a’ piedi,
e disse a li altri: “Omai non sia feruto”.
85
E ‘l duca mio a me: “O tu che siedi
tra li scheggion del ponte quatto quatto,
sicuramente omai a me ti riedi”.
88
Per ch’io mi mossi, e a lui venni ratto;
e i diavoli si fecer tutti avanti,
sì ch’io temetti ch’ei tenesser patto;
91
così vid’io già temer li fanti
ch’uscivan patteggiati di Caprona,
veggendo sé tra nemici cotanti.
94
I’ m’accostai con tutta la persona
lungo ‘l mio duca, e non torceva li occhi
da la sembianza lor ch’era non buona.
97
Ei chinavan li raffi e “Vuo’ che ‘l tocchi”,
diceva l’un con l’altro, “in sul groppone?”.
E rispondien: “Sì, fa che gliel’accocchi!”.
100
Ma quel demonio che tenea sermone
col duca mio, si volse tutto presto,
e disse: “Posa, posa, Scarmiglione!”.
103
Poi disse a noi: “Più oltre andar per
questo
iscoglio non si può, però che giace
tutto spezzato al fondo l’arco sesto.
106
E se l’andare avante pur vi piace,
andatevene su per questa grotta;
presso è un altro scoglio che via face.
109
Ier, più oltre cinqu’ore che quest’otta,
mille dugento con sessanta sei
anni compié che qui la via fu rotta.
112
Io mando verso là di questi miei
a riguardar s’alcun se ne sciorina;
gite con lor, che non saranno rei”.
115
“Tra’ti avante, Alichino, e Calcabrina”,
cominciò elli a dire, “e tu, Cagnazzo;
e Barbariccia guidi la decina.
118
61. E non temere, per nessuna offesa che mi sia fatta. So già come comportarmi, perché in un’altra occasione ebbi uno scontro [con loro]». 64. Poi passò
dall’altro capo del ponte; e, come giunse sulla riva
della sesta bolgia, si fece forza per assumere un aspetto sicuro [di sé]. 67. Con quel furore e con quella tempesta [di latrati] con cui i cani escono addosso al poverello che sùbito chiede [l’elemosina] lì
dove si è fermato, 70. i diavoli uscirono di sotto al
ponticello, e volsero contro di lui tutti gli uncini.
Ma egli gridò: «Nessuno di voi sia fellone
(=traditore)! 73. Prima che il vostro uncino mi pigli, venga avanti uno di voi per ascoltarmi. Poi decidete se uncinarmi». 76. Tutti gridarono: «Vada
Malacoda!». Perciò uno di loro si mosse, mentre gli
altri stettero fermi, e venne da lui dicendo: «Che ci
guadagna [costui a parlare]?». 79. «Credi tu, Malacoda, di essere venuto a vedermi qui» disse il mio
maestro, «[dove sono] al sicuro da tutti i vostri ostacoli, 82. senza il volere divino e le circostanze
favorevoli? Lasciaci andare, perché in cielo si vuole
che io mostri ad altri questo cammino selvaggio.»
85. Allora a Malacoda venne meno l’atteggiamento
baldanzoso, tanto che lasciò cadere l’uncino per
terra, e disse agli altri: «Non colpitelo!». 88. E la
mia guida a me: «O tu che te ne stai quatto quatto
tra le rocce scheggiate del ponte, avvicìnati ora a
me senza timori». 91. Perciò io mi mossi e sùbito lo
raggiunsi. I diavoli però si fecero tutti avanti, tanto
che io temetti che non mantenessero il patto. 94.
Così io vidi una volta pieni di paura i soldati che
dopo i patti (=la resa) uscivano [dal castello] di Caprona, vedendosi circondati da tanti nemici. 97. Io
mi accostai con tutta la persona al fianco della mia
guida, e non distoglievo gli occhi dal loro viso che
non era buono. 100. Essi chinavano gli uncini e
«Vuoi che lo tocchi» diceva l’uno all’altro, «sul
groppone?». E rispondevano: «Sì, faglielo assaggiare!». 103. Ma quel demonio, che teneva discorso
con la mia guida, si volse in tutta fretta, e disse:
«Sta’ fermo, sta’ fermo, Scarmiglione!». 106. Poi
disse a noi: «Non si può andare più oltre per questo
scoglio (=ponte), perché giace tutto spezzato in
fondo alla sesta bolgia. 109. Se volete ugualmente
proseguire, andate su per questa parete rocciosa.
Non lontano è un altro scoglio che fa da strada.
112. Ieri, cinque ore più tardi di quest’ora, sono
passati mille duecento sessanta sei anni da quando
qui la via fu interrotta. 115. Io sto mandando verso
quel luogo alcuni dei miei compagni per controllare
se qualcuno affiora dalla pece. Andate con loro, che
non si comporteranno male». 118. «Venite avanti,
Alichino, e Calcabrina» cominciò a dire, «e tu,
Cagnazzo. Barbariccia guidi il gruppo. 
Divina commedia. Inferno, a cura di P. Genesini 73
Libicocco vegn’oltre e Draghignazzo,
Ciriatto sannuto e Graffiacane
e Farfarello e Rubicante pazzo.
12
1
Cercate ‘ntorno le boglienti pane;
costor sian salvi infino a l’altro scheggio
che tutto intero va sovra le tane”.
12
4
“Omè, maestro, che è quel ch’i’ veggio?”,
diss’io, “deh, sanza scorta andianci soli,
se tu sa’ ir; ch’i’ per me non la cheggio.
12
7
Se tu se’ sì accorto come suoli,
non vedi tu ch’e’ digrignan li denti,
e con le ciglia ne minaccian duoli?”.
13
0
Ed elli a me: “Non vo’ che tu paventi;
lasciali digrignar pur a lor senno,
ch’e’ fanno ciò per li lessi dolenti”.
13
3
Per l’argine sinistro volta dienno;
ma prima avea ciascun la lingua stretta
coi denti, verso lor duca, per cenno;
13
6
ed elli avea del cul fatto trombetta. 13
9
I personaggi
Uno degli anziani di Santa Zita (=Lucca) è forse
Martino Bottaio, morto nel 1300. Regge la città con
Bonturo e con altri uomini di bassa mano. Hanno
tutti la stessa propensione alla baratteria: vendere
cariche pubbliche in cambio di denaro.
Bonturo Dati da Lucca è espertissimo barattiere.
Fino al 1314 è capo della parte popolare, poi è costretto ad andare in esilio a Genova e a Firenze. Qui
muore nel 1325.
Malebranche indica collettivamente i diavoli che
stanno a guardia dei barattieri. Sono provvisti di unghioni e di zanne, con cui straziano i dannati. Usano
anche lunghi uncini, per spingere i dannati sotto la
pece.
Santa Zita (1218-1272) è una popolana di Lucca
che il popolo considera santa e che fa oggetto di
grande devozione.
Il Santo Volto è l’immagine della maestà di Cristo
che si trova nel vescovado di Lucca, fatta oggetto di
grande devozione da parte dei lucchesi, soprattutto
in caso di calamità.
Il Serchio è un fiume che scorre presso Lucca.
Malacoda è l’autorevole capo del gruppo dei demoni che punisce i barattieri. Si presenta in modo
flemmatico e sa mescolare abilmente verità e menzogna.
Dal castello di Caprona, sottratto ai guelfi pisani,
escono Guido da Montefeltro e i ghibellini pisani
dopo essere stati sconfitti dai guelfi toscani di Firenze, Siena e Pistoia. Si erano arresi in cambio di aver
salva la vita (16 agosto 1289). Forse Dante partecipa a quest’azione militare, reduce dalla battaglia di
Campaldino (11 giugno 1289).
1266 anni prima il ponte era caduto in coincidenza
con la morte di Gesù Cristo sulla croce: 1266 + 34
(gli anni di Cristo) dà 1300.
Alichino, Barbariccia, Calcabrina, Cagnazzo, Ciriatto zannalesta, Graffiacane, Farfarello, Draghignazzo, Libicocco, Rubicante, Scarmiglione sono i
diavoli messi a guardia dei barattieri. Hanno il compito d’impedire che i dannati emergano con la testa
dalla pece. Il loro capo è Malacoda.
121. Venga pure Libicocco e Draghignazzo, Ciriatto zannalesta, Graffiacane, Farfarello e Rubicante il
pazzo. 124. Cercate intorno alle panie bollenti. Non
importunate costoro fino all’altro ponte, che tutto
intero collega le due bolge». 127. «Ohimè, o maestro, che è quel che vedo? dissi. «Deh, andiamocene da soli senza la scorta, se tu conosci la strada,
perché io da me non la voglio. 130. Se sei così accorto come sei di solito, non vedi che digrignano i
denti e che con le ciglia minacciano dolori?» 133.
Ed egli a me: «Non voglio che tu abbia paura; lasciali pure digrignare a loro piacimento. Lo fanno
per [intimorire] i dannati messi a lessare [nella pece]». 136. Svoltammo per l’argine sinistro; ma prima ciascun diavolo aveva stretto la lingua con i
denti, verso il loro comandante, per cenno [che erano pronti alla partenza]. 139. Ed egli aveva del culo fatto trombetta.
Commento
1. I Malebranche sono diavoli vivi e autonomi, che
svolgono con impegno e con piacere il loro compito
di tenere i dannati immersi nella pece bollente. Sono anzi pieni di vitalità, che riversano sui dannati.
Hanno il senso del bel gesto. Uno di loro scaraventa un dannato dall’alto del ponte. E del sarcasmo.
Gli altri diavoli, sotto il ponte, invitano il dannato a
restare immerso nella pece e ad arraffare di nascosto, come faceva in vita.
2. Lucca vedeva la classe dirigente compatta nelle
attività di baratteria. Le altre città della Toscana
non erano da meno. Lo stesso Dante è accusato di
baratteria quando è mandato in esilio. Si dava per
scontato che un uomo politico fosse barattiere e facesse gli interessi suoi, della sua famiglia, della sua
parte politica. Il senso dello Stato e della res publica era andato disperso e le città erano dominate
dalle fazioni, sempre in lotta tra di loro. Dante descrive questa situazione nei canti politici (If VI, Pg
VI, Pd VI, ma anche Pg XVI, il canto di Marco
Lombardo). Gli ecclesiastici non erano accusati né
accusabili di baratteria, inventano un peccato tutto
per loro, la simonia e in séguito il nepotismo. La
simonia è condannata in particolare in If XIX: gli
ultimi papi la praticavano in grande stile.
3. I nomi dei diavoli sono onomatopeici. Riescono a
dare un’idea plastica dell’attivismo e della ferocia
con cui i loro portatori svolgono il compito di punire i dannati. Dante applica anche qui la convinzione
medioevale che nomen omen est, cioè che il nome
indica l’essenza di una cosa e la vera natura di un
individuo; e le teorie sulla formazione delle parole
che aveva elaborato nel Convivio.
4. Tutti i diavoli hanno la loro individualità. Malacoda, in cui essi si riconoscono, ha anche una personalità molto più complessa. Tratta con Virgilio,
sembra sùbito cedere quando Virgilio ricorda che il
suo viaggio è voluto dal cielo, e si dimostra cortese
dando spiegazioni sulla caduta del ponte e assegnando ai due poeti una scorta di diavoli, per raggiungere l’altro ponte. È anche autorevole e impone 
Divina commedia. Inferno, a cura di P. Genesini 74
la disciplina ai diavoli che dipendono da lui. Egli
impersona non il diavolo che tenta l’uomo o la donna con i beni mondani o con valori intellettuali (conoscere il bene e il male, divenire come Dio); ma il
diavolo che usa l’intelligenza per motivi fraudolenti.
E nello scontro l’uomo è destinato inevitabilmente a
capitolare. L’inganno e la frode sono invisibili, appaiono soltanto quando è troppo tardi. Malacoda non
ricorre al discorso che persuade (come fa Ulisse, che
usa le arti umane), ricorre invece al discorso verosimile, che abilmente mescola verità e menzogna, il
discorso più pericoloso. E l’uomo è impotente a discernere la verità dalla menzogna.
4.1. Peraltro nel cristianesimo anche il diavolo, anche il male è una realtà ambigua, perché non ha
un’esistenza autonoma. Esso esiste nell’economia
più vasta di un Dio che ha sedato un colpo di Stato e
che ha cacciato gli angeli ribelli all’inferno. E qui
essi eseguono le decisioni della giustizia divina, sono strumenti che la divinità usa per punire gli uomini che hanno respinto l’aiuto della grazia e si sono
fatti tentare dai beni terreni. Insomma il diavolo è un
esecutore dei decreti del cielo, non è una realtà autonoma, un secondo Dio o un anti-Dio. È inserito in
un contesto terreno ed ultraterreno voluto e gestito
direttamente da Dio.
5. Malacoda e gli altri diavoli possono essere confrontati con il demonio Caronte che fa il traghettatore (If III, 82-99), con il diavolo logico che gabba san
Francesco (If XXVII, 112-120), con il diavolo infuriato per aver perso l’anima di Bonconte da Montefeltro (Pg V, 103-108) e con gli altri diavoli che costellano l’inferno. Il poeta riserva loro le stesse attenzioni che riserva a tutti i personaggi del poema.
In pochi versi riesce ad esprimerne il carattere e la
vita. In fondo all’inferno Dante e Virgilio incontrano
infine Lucifero, grande e mostruoso, come prima era
stato bellissimo, con sei ali e tre teste, nelle cui bocche mastica un dannato (If XXXIV, 28-57).
6. Virgilio va a trattare con Malacoda. Con il diavolo non è affatto convincente, perché la sua argomentazione – il viaggio è voluto dal cielo – è debole.
Aveva avuto l’effetto desiderato nei primi cerchi (If
III, 94-96; e V, 16-24), ma ora è giunto nel più profondo dell’inferno, dove il male è più intenso e più
consolidato. Malacoda poi si comporta da gentlemen e sa mescolare abilmente verità e menzogna, in
vista del piano che ha escogitato. Virgilio non ha alcuna difesa contro l’intelligenza del diavolo, che
questi ha mantenuto intatta, anche dopo la sua cacciata dal paradiso. La sconfitta è inevitabile. La ragione da sola non ce la può fare. Neanche Dante
nella selva oscura poteva sperare da solo di salire il
dilettoso monte. Nel canto successivo Virgilio e
Dante sono fatti uscire dai guai dal diretto intervento divino.
7. Diversamente da Virgilio, Dante sente confusamente che non ci si deve fidare dei diavoli. Il loro
aspetto non è affatto rassicurante. E nel minacciare
di toccargli il groppone con l’uncino essi sono spinti
non soltanto da un’energia istintiva e irruenta, ma
anche da un’intelligenza pronta, sarcastica e versatile, che scatenano sui dannati.
8. I diavoli non sono dominati dalla malvagità o dal
sadismo. Sono dominati da un’intelligenza sovrabbondante, da una intelligenza dedita al male o, almeno, dedita a punire i dannati. E non si deve dimenticare che, ciò facendo, eseguono la giustizia
divina. Il male è complesso, non è la semplice negazione del bene, è un’altra realtà, che si contrappone al bene. E non è affatto detto che il male sia
pura materia e puro istinto, pura oscurità. Può essere benissimo illuminato e attuato con più efficacia
dall’intelligenza. Di qui la sconfitta di Virgilio e
dell’intelligenza umana nello scontro con il Male
che fa uso dell’intelligenza.
9. Il canto si chiude con la scoreggia di Barbariccia.
Un atto bestiale e materiale? O plebeo? Niente affatto. Un atto certamente irriverente e di scherno
per i due poeti che essi scortano. Un atto che indica
la compattezza fisica e intellettuale dei diavoli.
Non sono esseri bini, fatti di anima e di corpo. Sono
esseri la cui intelligenza si fonde interamente con il
corpo. Essi sentono, vivono e usano il loro corpo.
Usano le ali per volare, gli unghioni e le zanne per
scorticare i dannati provando la sadica soddisfazione di vederli soffrire. E nell’atto volutamente irrisorio Barbariccia fa il verso alle trombe che si usavano nelle manifestazioni pubbliche cittadine e ai
drappelli militari che dovevano assicurare le mura
della città.
10. La cultura medioevale è la cultura degli exempla. Uno degli scrittori più affascinanti e più grandi
è senz’altro J. Passavanti (1302ca.-1357), che scrive una raccolta di prediche, Specchio di vera penitenza. Ma anche i Fioretti di san Francesco (fine
Trecento) si pongono nella stessa direzione. Gli esempi sono semplici, facili da capire, perciò facili
da imitare. E sono soprattutto concreti. Si presentano come la punta di un iceberg, che nasconde e
contiene una quantità enorme di conoscenze psicologiche e didattiche. Perciò la loro efficacia è straordinaria. Essi hanno anche un altro aspetto, forse
molto più importante della semplicità e della concretezza e di essere un concentrato di conoscenze
psicologiche: riescono a parlare e a indagare la realtà in modo molto più complesso di quanto possa
fare la semplice teoria, il puro discorso teorico. Essi
sono allegoria, sono capaci di fare un discorso
complesso. È generico e astratto dire che la ragione
ha dei limiti o si fa ingannare: l’affermazione non
riesce a convincere né a rendere l’idea. Il racconto
di Virgilio ingannato da Malacoda, i nomi dei diavoli che indicano la loro essenza riescono invece a
dare un’idea tangibile della potenza intellettuale
dei diavoli e della fallibilità della ragione e della
conoscenza umana. In questo caso il linguaggio è
sovraccarico di significato e riesce a svolgere effettivamente ed efficacemente un discorso molteplice.
Tenendo presente tutto questo, non diventa più assurdo l’approccio medioevale ai testi, che sono letti
secondo i quattro sensi delle scritture. Per di più
anche gli umanisti e lo stesso Machiavelli leggevano i testi antichi in questo modo o, meglio, riducendo un testo a due sensi, il letterale e l’allegorico.
Non si sa bene il motivo di questo impoverimento. 
Divina commedia. Inferno, a cura di P. Genesini 75
Il fatto è che la realtà è complessa. I moderni non
l’hanno mai capito. I medioevali l’hanno capito, invece i contemporanei lo stanno scoprendo ora. Con
la fine del Medio Evo è scomparsa la ragione complessa ed è comparsa la ragione strumentale: la ragione doveva di volta in volta dimostrare le tesi di
colui che la stava adoperando. L’avversario faceva
la stessa cosa. Così dalla verità valida per tutti si
passa alle opinioni intercambiabili a secondo dei
propri interessi. In proposito gli illuministi francesi
inventano una visione della storia (la storia è progresso continuo e inarrestabile), che fa i loro interessi e gli interessi della classe che rappresentano.
11. Il verso finale chiude rapidamente ed efficacemente il canto, come in altri casi. Per di più è una
parodia e una irrisione delle cerimonie pubbliche del
tempo… Anche altri canti avevano una conclusione
rapidissima (ad esempio i ripetuti svenimenti dei
primi canti), ma con un contenuto diverso. Si tratta
quindi di variazioni sullo stesso motivo.
La struttura del canto è semplice: 1) Dante e Virgilio scendono nella bolgia dei barattieri; 2) Virgilio
indica a Dante un diavolo che scaraventa nella pece
bollente uno degli anziani di santa Zita, barattiere
come tutti i lucchesi; quindi 3) Virgilio dice a Dante
di nascondersi dietro una roccia, poiché avrebbe
trattato con i diavoli; e 4) chiede ai diavoli di parlamentare; si fa avanti Malacoda; Virgilio dice che
il viaggio di Dante è voluto dal cielo, perciò che li
lascino passare; 5) Malacoda cede immediatamente;
6) Dante esce dal nascondiglio, per niente rassicurato dal comportamento dei demoni; 7) Malacoda invita i due poeti ad aggregarsi ad un gruppo di diavoli per raggiungere il ponte che porta nella bolgia sottostante, perché il ponte lì vicino è caduto; 8) i due
poeti si aggregano; 9) il capo dei diavoli con una
scoreggia dà il segnale di partenza.
Divina commedia. Inferno, a cura di P. Genesini 76
Canto XXVI
Godi, Fiorenza, poi che se’ sì grande,
che per mare e per terra batti l’ali,
e per lo ‘nferno tuo nome si spande!
1
Tra li ladron trovai cinque cotali
tuoi cittadini onde mi ven vergogna,
e tu in grande orranza non ne sali.
4
Ma se presso al mattin del ver si sogna,
tu sentirai di qua da picciol tempo
di quel che Prato, non ch’altri, t’agogna.
7
E se già fosse, non saria per tempo.
Così foss’ei, da che pur esser dee!
ché più mi graverà, com’più m’attempo.
10
Noi ci partimmo, e su per le scalee
che n’avea fatto iborni a scender pria,
rimontò ‘l duca mio e trasse mee;
13
e proseguendo la solinga via,
tra le schegge e tra ‘ rocchi de lo scoglio
lo piè sanza la man non si spedia.
16
Allor mi dolsi, e ora mi ridoglio
quando drizzo la mente a ciò ch’io vidi,
e più lo ‘ngegno affreno ch’i’ non soglio,
19
perché non corra che virtù nol guidi;
sì che, se stella bona o miglior cosa
m’ha dato ‘l ben, ch’io stessi nol
m’invidi.
22
Quante ‘l villan ch’al poggio si riposa,
nel tempo che colui che ‘l mondo schiara
la faccia sua a noi tien meno ascosa,
25
come la mosca cede alla zanzara,
vede lucciole giù per la vallea,
forse colà dov’e’ vendemmia e ara:
28
di tante fiamme tutta risplendea
l’ottava bolgia, sì com’io m’accorsi
tosto che fui là ‘ve ‘l fondo parea.
31
E qual colui che si vengiò con li orsi
vide ‘l carro d’Elia al dipartire,
quando i cavalli al cielo erti levorsi,
34
che nol potea sì con li occhi seguire,
ch’el vedesse altro che la fiamma sola,
sì come nuvoletta, in sù salire:
37
tal si move ciascuna per la gola
del fosso, ché nessuna mostra ‘l furto,
e ogne fiamma un peccatore invola.
40
Io stava sovra ‘l ponte a veder surto,
sì che s’io non avessi un ronchion preso,
caduto sarei giù sanz’esser urto.
43
E ‘l duca che mi vide tanto atteso,
disse: “Dentro dai fuochi son li spirti;
catun si fascia di quel ch’elli è inceso”.
46
“Maestro mio”, rispuos’io, “per udirti
son io più certo; ma già m’era avviso
che così fosse, e già voleva dirti:
49
chi è ‘n quel foco che vien sì diviso
di sopra, che par surger de la pira
dov’Eteòcle col fratel fu miso?”.
52
Rispuose a me: “Là dentro si martira
Ulisse e Diomede, e così insieme
a la vendetta vanno come a l’ira;
55
e dentro da la lor fiamma si geme
l’agguato del caval che fé la porta
onde uscì de’ Romani il gentil seme.
58
1. Godi, o Firenze, poiché sei così grande, che per
mare e per terra batti le ali e per l’inferno il tuo
nome si spande! 4. Fra i ladri trovai cinque tuoi cittadini di buona famiglia, per i quali mi sentii ricoperto di vergogna e che certamente non ti fan grande onore. 7. Ma, se i sogni del mattino son veritieri,
tu proverai tra poco le sventure che Prato e le altre
città ti augurano. 10. E, se ciò fosse già accaduto,
non sarebbe troppo presto. Oh fosse già accaduto, se
proprio deve accadere, perché quanto più invecchio
tanto più le tue sventure mi faranno soffrire! 13.
Noi partimmo di là: la mia guida risalì per le scale
di roccia, che prima ci avevano fatto scendere, e
trasse anche me. 16. Proseguendo la via solitaria,
tra le schegge e tra le rocce dell’argine il piede non
riusciva ad avanzare senza l’aiuto della mano. 19.
Allora mi addolorai, ed ancora mi addoloro, quando
ricordo ciò che vidi, e pongo freno all’ingegno più
di quanto non faccia solitamente, 22. affinché non
corra senza esser guidato dal suo valore. Così, se la
mia buona stella o una cosa migliore (=la grazia divina) mi han dato il ben dell’intelletto, io non ne
farò un cattivo uso. 25. Il contadino, che si riposa
sulla collina quando il sole che illumina la terra ci
tiene meno nascosta la sua faccia (=d’estate) 28. e
nel momento in cui la mosca cede il posto alla zanzara (=al crepuscolo), vede giù per la valle, forse là
dove vendemmia ed ara, tante lucciole 31. quante
sono le fiammelle che rendevano tutta splendente
l’ottava bolgia. Di ciò mi accorsi non appena fui
sull’arco di ponte da cui appariva il fondo della
bolgia. 34. E come Eliseo, che fu vendicato con gli
orsi, vide partire il carro d’Elia quando i cavalli si
alzarono diretti verso il cielo, 37. e non poteva seguirlo con gli occhi ma vedeva soltanto la fiamma
salire in alto, simile ad una nuvoletta; 40. allo stesso modo si muove ciascuna fiamma per lo stretto
spazio della bolgia. Nessuna lascia vedere il peccatore che rapisce ed ognuna avvolge un peccatore.
43. Io stavo sopra il ponte e mi sporgevo per vedere,
così che, se non avessi afferrato un masso, sarei caduto giù senza esser spinto da alcuno. 46. La mia
guida, che mi vide così intento a guardare, disse:
«Gli spiriti son dentro ai fuochi: ognuno di essi è
avvolto da quella fiamma che lo arde». 49. «O maestro mio» risposi, «dopo le tue parole ne sono più
sicuro, ma ero già dell’avviso che fosse così e già ti
volevo dire: 52. chi è in quel fuoco che ha due punte, tanto che sembra sorgere dalla pira dove Etéocle
fu messo con il fratello Polinìce?» 55. Mi rispose:
«Là dentro scontano la loro pena Ulisse e Diomede:
insieme vanno incontro alla vendetta (=giustizia divina) come insieme prepararono i loro inganni. 58.
Dentro la fiamma piangono l’agguato del cavallo,
che aprì la breccia (=nelle mura di Troia), da cui
uscì la nobile discendenza dei romani; 
Divina commedia. Inferno, a cura di P. Genesini 77
Piangevisi entro l’arte per che, morta,
Deidamìa ancor si duol d’Achille,
e del Palladio pena vi si porta”.
61
“S’ei posson dentro da quelle faville
parlar”, diss’io, “maestro, assai ten priego
e ripriego, che ‘l priego vaglia mille,
64
che non mi facci de l’attender niego
fin che la fiamma cornuta qua vegna;
vedi che del disio ver’ lei mi piego!”.
67
Ed elli a me: “La tua preghiera è degna
di molta loda, e io però l’accetto;
ma fa che la tua lingua si sostegna.
70
Lascia parlare a me, ch’i’ ho concetto
ciò che tu vuoi; ch’ei sarebbero schivi,
perch’e’ fuor greci, forse del tuo detto”.
73
Poi che la fiamma fu venuta quivi
dove parve al mio duca tempo e loco,
in questa forma lui parlare audivi:
76
“O voi che siete due dentro ad un foco,
s’io meritai di voi mentre ch’io vissi,
s’io meritai di voi assai o poco
79
quando nel mondo li alti versi scrissi,
non vi movete; ma l’un di voi dica
dove, per lui, perduto a morir gissi”.
82
Lo maggior corno de la fiamma antica
cominciò a crollarsi mormorando
pur come quella cui vento affatica;
85
indi la cima qua e là menando,
come fosse la lingua che parlasse,
gittò voce di fuori, e disse: “Quando
88
mi diparti’ da Circe, che sottrasse
me più d’un anno là presso a Gaeta,
prima che sì Enea la nomasse,
91
né dolcezza di figlio, né la pieta
del vecchio padre, né ‘l debito amore
lo qual dovea Penelopé far lieta,
94
vincer potero dentro a me l’ardore
ch’i’ ebbi a divenir del mondo esperto,
e de li vizi umani e del valore;
97
ma misi me per l’alto mare aperto
sol con un legno e con quella compagna
picciola da la qual non fui diserto.
10
0
L’un lito e l’altro vidi infin la Spagna,
fin nel Morrocco, e l’isola d’i Sardi,
e l’altre che quel mare intorno bagna.
10
3
Io e ‘ compagni eravam vecchi e tardi
quando venimmo a quella foce stretta
dov’Ercule segnò li suoi riguardi,
10
6
acciò che l’uom più oltre non si metta:
da la man destra mi lasciai Sibilia,
da l’altra già m’avea lasciata Setta.
10
9
“O frati”, dissi “che per cento milia
perigli siete giunti a l’occidente,
a questa tanto picciola vigilia
11
2
d’i nostri sensi ch’è del rimanente,
non vogliate negar l’esperienza,
di retro al sol, del mondo sanza gente.
11
5
Considerate la vostra semenza:
fatti non foste a viver come bruti,
ma per seguir virtute e canoscenza”.
11
8
61. piangono l’astuzia per la quale anche dopo morta Deidamìa si lamenta di Achille; e scontano la
colpa di aver rubato la statua di Pàllade Atena».
64. «Se fosse possibile parlare dall’interno di quelle
fiammelle» dissi, «o maestro, ti prego assai e ti prego nuovamente, tanto che la preghiera mi valga
come mille preghiere, 67. che tu non mi neghi di
aspettarli, finché la fiamma a due punte non viene
qui. Vedi che mi piego verso di essa per il desiderio
di sentirla parlare!» 70. Ed egli a me: «La tua preghiera è lodevole, perciò l’accolgo. Ma fa’ che la
tua lingua si astenga dal parlare. 73. Lascia fare a
me, ho capito ciò che vuoi. Essi potrebbero rifiutarsi di risponderti, perché furono greci (=e perciò altezzosi)». 76. Dopo che la fiamma venne dove parve alla mia guida tempo e luogo opportuni, sentii
pronunciare queste parole: 79. «O voi, che siete in
due dentro un fuoco, se io acquistai merito presso di
voi mentre vissi, se io acquistai merito piccolo o
grande 82. quando in vita scrissi i versi immortali,
fermàtevi! Uno di voi mi dica dove, perdùtosi, andò
a morire!». 85. Il corno più grande di quella fiamma
antica cominciò ad agitarsi e a crepitare, come una
fiamma agitata dal vento. 88. Quindi, muovendo la
cima qua e là come se fosse una lingua che parlasse,
emise una voce e disse: «Quando 91. partii da Circe, che mi trattenne più di un anno vicino a Gaeta
prima che così Enea la chiamasse, 94. né la tenerezza per mio figlio né il rispetto per mio padre né
il dovuto amore con cui dovevo far felice Penelope
97. riuscirono a vincere dentro di me il desiderio
che ebbi di divenire esperto del mondo, dei vizi
umani e delle capacità. 100. Perciò mi diressi verso
il mare occidentale soltanto con una nave e con
quella piccola compagnia, dalla quale non fui mai
abbandonato. 103. Vidi l’una e l’altra spiaggia fino
alla Spagna e fino al Marocco, vidi l’isola dei sardi e le altre isole bagnate da quel mare (=la Sardegna e le Baleari). 106. Io e i miei compagni eravamo vecchi e lenti, quando giungemmo allo stretto di
Gibilterra, dove Ercole segnò i confini della terra,
109. affinché nessun uomo si spingesse oltre. A destra mi lasciai Siviglia, mentre a sinistra mi ero già
lasciata Cèuta. 112. “O fratelli” dissi, “che affrontando mille pericoli siete giunti all’estremo limite
dell’occidente, a questa tanto piccola vigilia 115.
dei nostri sensi, che ci rimane, non vogliate negare
l’esperienza, seguendo il corso del sole, di esplorare
il mondo senza gente. 118. Considerate la vostra
origine: non siete nati per viver come bruti (=esseri
senza ragione), ma per conseguire valore e conoscenza.” 
Divina commedia. Inferno, a cura di P. Genesini 78
Li miei compagni fec’io sì aguti,
con questa orazion picciola, al cammino,
che a pena poscia li avrei ritenuti;
121
e volta nostra poppa nel mattino,
de’ remi facemmo ali al folle volo,
sempre acquistando dal lato mancino.
124
Tutte le stelle già de l’altro polo
vedea la notte e ‘l nostro tanto basso,
che non surgea fuor del marin suolo.
127
Cinque volte racceso e tante casso
lo lume era di sotto da la luna,
poi che ‘ntrati eravam ne l’alto passo,
130
quando n’apparve una montagna, bruna
per la distanza, e parvemi alta tanto
quanto veduta non avea alcuna.
133
Noi ci allegrammo, e tosto tornò in pianto,
ché de la nova terra un turbo nacque,
e percosse del legno il primo canto.
136
Tre volte il fé girar con tutte l’acque;
a la quarta levar la poppa in suso
e la prora ire in giù, com’altrui piacque,
139
infin che ‘l mar fu sovra noi richiuso”. 142
121. Con questo breve discorso io feci i miei compagni così desiderosi di continuare il viaggio, che a
fatica poi sarei riuscito a trattenerli. 124. E, volta la
nostra poppa nel [sole del] mattino, facemmo dei
remi ali al folle volo, piegando sempre più dal lato
mancino. 127. La notte già ci mostrava tutte le stelle dell’altro polo, mentre il nostro polo [era divenuto tanto basso sull’orizzonte, che] non sorgeva fuori
della superficie marina. 130. Cinque volte si era acaccesa e cinque spenta la parte inferiore della luna,
dopo che avevamo iniziato l’ardua impresa, 133.
quando ci apparve una montagna (=il purgatorio),
bruna per la distanza, che mi sembrò tanto alta
quanto non ne avevo mai viste. 136. Noi ci rallegrammo, ma sùbito [la nostra gioia] si tramutò in
pianto, perché dalla nuova terra sorse un turbine che
percosse la prua della nave. 139. Tre volte la fece
girare con tutta l’acqua circostante, alla quarta fece
alzar la poppa in alto e fece andar la prua in giù,
come ad altri (=Dio) piacque, 142. finché il mare si
rinchiuse sopra di noi».
I personaggi
Elia ed Eliseo sono due profeti d’Israele. Un giorno,
mentre stanno parlando in riva al Giordano, un carro
di fuoco con due cavalli di fuoco passa in mezzo a
loro e rapisce Elia e lo porta in cielo. Eliseo si mette
a gridare finché non lo vede più (2 Re 2, 11-12).
Eliseo stava andando da Gerico a Betel, quando alcuni ragazzi lo deridono. Egli li maledice nel nome
del Signore. Allora due orse escono dal bosco e
sbranano 42 di quei ragazzi (2 Re 2, 23-24).
Ulisse, figlio di Laerte, è il protagonista dell’Odissea, un lungo poema che narra il suo ritorno ad Itaca, un’isola del mar Egèo, dopo la distruzione di
Troia. Il viaggio dura ben dieci anni sia per l’ostilità
di Poseidone, dio del mare, a cui l’eroe ha accecato
il figlio Polifemo, sia per l’insaziabile curiosità di
visitare paesi e genti sconosciute. In una di queste
avventure la maga Circe s’innamora di lui e lo trattiene presso di sé per un anno, poi lo deve lasciar
partire per volere di Giove. Una volta in patria, egli
deve riconquistare il trono combattendo contro i
proci, i nobili che avevano approfittato della sua
lunga assenza per insidiargli il potere e la moglie
Penelope. Egli è famoso per l’astuzia (o meglio per
il suo ingegno versatile), ma anche per il coraggio e
la saggezza. È suo l’inganno del cavallo, che permette agli achei di penetrare nella città di Troia e di
distruggerla dopo dieci anni di inutile assedio. Oltre
all’inganno del cavallo Dante ricorda anche l’astuzia con cui Ulisse e Diomede costringono Achille ad
abbandonare Deidamìa, appena sposata, per partecipare alla guerra di Troia e il furto della statua di
Pàllade Atena, che proteggeva la città di Troia.
Diomede, figlio di Tideo, re di Argo, è il compagno
inseparabile e fidato degli inganni di Ulisse. Dopo la
guerra di Troia è respinto dalla moglie, perciò viene
in Italia, dove combatte contro i messapi. Dante lo
unisce ad Ulisse anche in morte, racchiudendolo nella stessa fiamma.
Etéocle e Polinìce sono figli di Edipo, re di Tebe, e
di Giocasta. Alla morte del padre, decidono di regnare un anno ciascuno. Passato l’anno però Etèocle non vuole lasciare il trono. Polinìce allora arma
un esercito contro di lui. Nella battaglia muoiono
entrambi. Quando i loro corpi sono deposti sulla pira per essere bruciati, sembra che le fiamme
dell’uno si dividano da quelle dell’altro, come se il
loro odio perdurasse anche dopo la morte.
Deidamìa, figlia di Licomede di Sciro e da poco
moglie di Achille, muore di dolore, quando il marito, che era stato fatto vestire da donna affinché non
partisse per la guerra di Troia, è scoperto da Ulisse
e da Diomede (gli fanno sentire il rumore delle armi) e costretto a partire. Nel limbo la donna continua a piangere l’abbandono e il mancato ritorno
dell’eroe. La fonte di Dante è Stazio, Ach. I, 689
sgg.
Commento
1. Il canto inizia in modo semplice ed efficace: il
poeta pensa alla sua Firenze con un sentimento di
odio e di amore. Da una parte prorompe in un’apostrofe violentissima e piena di sarcasmo contro la
città, perché lì all’inferno egli ha trovato cinque
suoi concittadini di buona famiglia; e perciò è contento che le altre città della Toscana si preparino a
punirla. Dall’altra desidera che la punizione sia già
avvenuta, perché più egli invecchia, più le sventure
che colpiscono la sua città lo fanno soffrire (vv. 1-
12).
1.1. Dopo questo preludio il poeta descrive l’ottava
bolgia. Fa una descrizione indiretta (il contadino
che vede le lucciole d’estate) e una descrizione diretta (la bolgia era piena di fiammelle) (vv. 13-51).
1.2. Passa alla parte centrale del canto: l’incontro –
mediato da Virgilio (vv. 52-84) – con Ulisse e la
richiesta che l’eroe greco racconti dove andò a morire. E fa parlare il personaggio, che pianamente 
Divina commedia. Inferno, a cura di P. Genesini 79
racconta la sua fine, che occupa metà canto (vv. 85-
142).
1.3. La conclusione del canto è netta: coincide con
la fine del racconto del protagonista.
2. Il poeta è sarcastico verso Firenze (vv. 1-6). Aveva dedicato l’intero If VI, 40-90, ai conflitti che dilaniavano la sua città. E si dimostra addolorato in If
XVI, 64-78. La coinvolge nella condanna ai principi
d’Italia, alla Chiesa e all’Impero in Pg VI, 126-151.
Ne condanna il fiorino che corrompe il mondo in Pd
IX, 127-142.
3. Davanti al folle volo di Ulisse Dante manifesta lo
stesso sentimento provato davanti a Francesca e a
Paolo: come credente condanna le azioni di frode,
come uomo comprende e, in questo caso, ammira
l’amore per il sapere. I due episodi hanno anche un
altro aspetto simile: come Paolo, anche Diomede tace. Per il poeta l’eroe greco è il simbolo dell’umanità pagana assetata di conoscenza, per la quale
essa è disposta a sacrificare tutto, anche gli affetti
familiari. L’Ulisse dantesco (l’eroe acheo invece ritorna in patria) ha davanti a sé due scelte possibili,
ugualmente valide e ugualmente attraenti: la vita
tranquillità in famiglia da una parte, il conseguimento di «virtute e canoscenza» dall’altra. Sceglie il valore e la conoscenza, e intraprende il viaggio che lo
porta ad esplorare il mondo sanza gente e quindi alla morte.
3.1. Il viaggio di Ulisse è folle perché estremo, eccessivo, mai tentato da alcuno, vietato dagli dei. Esso era la sfida più grande che i protagonisti potevano
lanciare al loro destino. In palio c’era il rischio, il
pericolo, forse la morte; ma anche la conoscenza del
mondo disabitato, la dimostrazione del proprio valore e del proprio coraggio, il superamento degli ostacoli e dei pericoli, l’esplorazione dell’ignoto.
4. Nella letteratura medioevale un altro esempio di
sfida estrema e di sfida impossibile è quella che ser
Ciappelletto deve affrontare e risolvere in punto di
morte: se muore senza confessarsi, è sepolto in terra
sconsacrata e i suoi ospiti sono forse uccisi. Egli allora decide di uscire dalla difficoltà facendo una
falsa confessione a un santo frate, esperto di libri ma
non della vita. Il frate è ingannato ed egli è sepolto
con tutti gli onori nel convento. Dopo morto incomincia a fare miracoli (Decameron, I, 1).
5. Il poeta drammatizza la scelta di Ulisse, contrapponendo tra loro due possibilità ugualmente valide:
la famiglia da una parte, la conoscenza dall’altra.
Egli presenta anche davanti agli occhi del lettore
questa duplice possibilità. Ed anche il lettore nel suo
intimo deve scegliere: o l’una o l’altra scelta, poiché
una scelta esclude l’altra. Ma, qualunque scelta egli
faccia, è coinvolto nella scelta, nella storia e nella
fine di Ulisse. Il poeta vuole far provare anche al lettore i sentimenti, le emozioni, le gioie, le angosce e
i drammi dei suoi personaggi. Nel caso di Ulisse il
coinvolgimento è soltanto emotivo e intellettuale.
Nel caso di Francesca e Paolo il coinvolgimento è
religioso, sociale e personale (If V). Nel caso del
conte Ugolino della Gherardesca è ben più drammatico ed angoscioso, poiché riguarda l’antropofagia e
la necrofagia dei propri figli e la possibilità di continuare la famiglia nel futuro (If XXXIII, 1-78). Ma
la strategia del coinvolgimento continua – e in forme sempre più complesse – sia nel Purgatorio, sia
nel Paradiso. Alla fine il poeta porta il lettore a
partecipare anche all’essenza divina (Pd XXXIII,
133-145).
6. Il momento più intenso della drammatizzazione è
alla fine del canto, quando Ulisse e l’equipaggio si
rallegrano alla vista della terra che non vedevano
da cinque mesi lunari, e sùbito la loro gioia si trasforma in pianto, perché dalla nuova terra sorge un
turbine che affonda la nave ed i suoi occupanti. La
fine del canto coincide con la fine del monologo di
Ulisse, che termina di raccontare la sua storia. Né
Dante né Virgilio intervengono con un qualche
commento, ad esempio passando ad altri problemi
come in If VI (i dannati soffriranno di più o di meno
dopo il giudizio universale?) o in If X (i dannati
vedono soltanto il futuro?) o chiedendo chi sono i
compagni di pena come in If X o in If XV. Il motivo di ciò è semplice: la domanda non avrebbe aggiunto nulla, anzi avrebbe abbassato la tensione
emotiva. In If XXVII invece non sono i poeti che se
ne vanno, come in genere succede, è l’anima ancora
scottata dall’inganno che se ne va. Dante quindi fa
continue variazioni sullo stesso motivo.
7. Come Capanèo, anche Ulisse sfida i decreti del
cielo, superando le colonne d’Ercole, e dal cielo
viene punito ( If XIV, 43-72). Le motivazioni di
Capanèo e di Ulisse sono però diverse: la violenza
contro il volere degli dei da una parte; l’amore verso la conoscenza dall’altra. Ma la sorte è la stessa:
il gigante è fulminato da Giove; l’eroe omerico annega con i suoi compagni davanti alle spiagge del
purgatorio. Per Dante l’uomo deve sottomettersi ai
decreti del cielo. Non li deve violare per nessun
motivo. Che provengano dagli dei pagani o dal Dio
cristiano, è indifferente: si tratta sempre di decreti
della divinità, e in quanto tali devono essere rispettati. Il dramma dell’uomo sembra essere stato sempre il dramma della conoscenza: nel paradiso terrestre Adamo disobbedì a Dio e mangiò il frutto
dell’albero della conoscenza. Fu cacciato dal paradiso e privato dell’immortalità.
8. Ulisse non può scendere sulle spiagge della montagna altissima che vede e che è la montagna del
purgatorio per due motivi: a) è ancora in vita; e b) è
pagano, non è battezzato, non ha il dono della fede.
Per Dante, come per ogni pensatore medioevale,
l’uomo è incompleto senza la fede; non può raggiungere la salvezza dell’anima con la sola ragione.
Ha bisogno della fede. Tra ragione e fede non c’è
quindi contrapposizione: la ragione non può capire
tutto, non può capire le verità supreme della religione, ha dei limiti, deve ad un certo punto affidarsi
alla fede, che si nutre della rivelazione contenuta
nella Bibbia.
9. Il canto di Ulisse è un canto silenzioso come
quello di Capanèo: in If XIV, 94-114, Virgilio racconta del gran veglio (il racconto sembra essere
senza narratore). Qui il canto inizia con una lunga
descrizione della bolgia, illuminata da migliaia di
fiammelle, procede con un breve scambio di battute 
Divina commedia. Inferno, a cura di P. Genesini 80
tra Dante e Virgilio, quindi si sviluppa e si conclude
con la lunga risposta di Ulisse che racconta la storia
della sua fine. Il racconto è un lungo monologo, che
i due poeti ascoltano senza intervenire e che sembra
narrarsi da se stesso. Il monologo acquista l’aspetto
di discorso soltanto nel punto in cui l’eroe si rivolge
con l’orazion picciola ai suoi compagni, che rimangono silenziosi e che tuttavia sono spinti a fare dei
remi ali al folle volo.
10. L’affiatamento tra Ulisse e i suoi compagni di
avventura e di tanti pericoli è tale, che egli li chiama fratelli. Eppure, anche se li ha alzati all’altezza
dei suoi pensieri, Ulisse è e resta il capo; e per sé
come per loro impersona la figura del capo. Essi ormai si identificano in lui. Egli però è un capo che
chiede con una sana retorica l’assenso dei suoi collaboratori e si preoccupa anche di infiammarli a
compiere il folle volo che li porta alla morte (Ciò
però era imprevedibile). Essi accettano sùbito, perché hanno una fiducia totale in lui, nelle sue capacità, nella sua intelligenza e nella sua astuzia. L’entusiasmo che infonde è tale che i remi della nave diventano ali. D’altra parte, com’è possibile resistere
al fascino di parole come: «Fatti non foste a viver
come bruti, Ma per seguir virtute e canoscenza»?
Ulisse conosce l’animo umano, conosce i loro cuori.
Ed usa un linguaggio semplice, persuasivo ed efficace, che li induce immediatamente all’azione.
11. L’eroe omerico non inganna i suoi compagni, li
persuade. Non li inganna, perché non sono suoi avversari. Essi lo conoscono da sempre, hanno passato
vent’anni insieme, e s’identificano in lui e nelle sue
capacità. Per di più erano davanti alle colonne d’Ercole e capivano, al di là delle parole, ciò che egli
stava loro proponendo. D’altra parte non avrebbe
nemmeno bisogno di persuaderli: essi l’avrebbero
seguìto in ogni caso perché è un capo straordinario,
e dovevano in ogni caso seguirlo perché erano suoi
sudditi. Qual è il senso dell’orazion picciola allora?
Ulisse, da buon stratega, conosce l’importanza di
una buona comunicazione con i suoi collaboratori;
conosce anche l’importanza e l’efficacia delle parole, per incitare ed ottenere risultati migliori; infine
sottolinea con le parole il carattere straordinario ed
eccezionale dell’avventura che stanno iniziando:
nessuno mai aveva oltrepassato le colonne d’Ercole
né aveva sfidato l’ignoto, per visitare il mondo sanza gente.
12. Il linguaggio persuasivo, di cui si occupa la retorica, non ha niente a che fare con il linguaggio
scientifico, i cui criteri sono la verità o la falsità di
una proposizione. Ha a che fare con l’ampia zona di
tutto ciò che non è né vero né falso e che riguarda le
reazioni emotive o le azioni. Ha a che fare insomma
con la ragion pratica, non con la ragion teoretica.
Esso non descrive la realtà, come fa il linguaggio
scientifico; la valorizza, la plasma, la trasforma. Le
parole di Ulisse valorizzano e danno il giusto rilievo all’impresa che si sta iniziando. Senza l’orazion
picciola l’impresa sarebbe stata meno importante: il
linguaggio trasforma la realtà fisica nella realtà simbolica e nei valori dell’intelletto.
13. Ulisse è il simbolo dell’umanità pagana che non
si può salvare nemmeno se animata dai più nobili
propositi e dagli ideali più elevati: la ricerca della
conoscenza. L’umanità pagana per Dante è intrinsecamente manchevole, perché non conosce il Vangelo né il battesimo (è nata e vissuta prima della
venuta di Gesù Cristo), non conosce la salvezza né
la grazia, non conosce la fede né fa parte della
Chiesa. I suoi tentativi, come quello di Ulisse, sono
perciò destinati all’insuccesso. Per questo motivo
gli spiriti magni dell’antichità – Socrate, Platone,
Aristotele, Euclide, Tolomeo; Omero, Orazio, Ovidio, Lucano e lo stesso Virgilio – si trovano confinati nel limbo, un settore particolare dell’inferno, e
provano un’infinita malinconia e un desiderio insoddisfatto di vedere Dio e di partecipare all’essenza divina (If IV).
14. Ulisse è condannato all’inferno come fraudolento. L’astuzia è soltanto un aspetto – quello meno
encomiabile – del versatile ingegno dell’eroe omerico. Ma nessuna versatilità umana può essere capace di superare i limiti della ragione e di portare
l’uomo a Dio. Dante, per bocca di Virgilio, lo ricorda anche in séguito: «Matto è chi spera che la
nostra ragione possa percorrere la via infinita che
tiene [Dio, che è] una sostanza in tre persone. State
contente, o genti umane, che le cose stanno così,
perché, se aveste potuto vedere tutto, non era necessario che Maria mettesse al mondo Cristo» (Pg III,
34-39).
15. Dante si comporta con Ulisse come precedentemente si era comportato con Ciacco, Farinata degli Uberti, Pier delle Vigne, Brunetto Latini ecc.:
distingue il peccatore dal peccato. Brunetto Latini è
riprovevole e merita la dannazione eterna per il suo
vizio; come maestro invece è veramente capace, ha
insegnato al poeta come l’uomo si eterna, ed il poeta lo ricorda ancora con affetto filiale.
16. Il dramma di Ulisse, che è il dramma della ragione umana che dimentica i suoi limiti in nome del
sapere e dell’esperienza, va inserito nella visione
che il poeta ha del mondo. Essa fonde terreno e ultraterreno: Dio è attento e vicino agli uomini, gli
uomini possono contare quotidianamente sulla vicinanza e sull’aiuto di angeli e santi. Per il mondo
antico greco e latino il mondo è circoscritto al Mediterraneo, un mare conosciuto e perciò sicuro. Alessandro Magno (356-323 a.C.) si spinge fin
nell’India per terra. Ma il mondo oltre il Mediterraneo in genere resta indeterminato e sconosciuto.
Qualcuno vi si spinge e non ritorna. I limiti di questo mondo non sono i divieti divini indicati dalle
colonne d’Ercole sullo stretto di Gibilterra, ma i
limiti tecnologici dei cantieri, che costruiscono navi incapaci di affrontare il mare aperto. Al tempo di
Dante i limiti dei cantieri si riducono, e il poeta
sente il dramma tra la visione tradizionale del mondo, ristretta al Mediterraneo, e le nuove e imminenti prospettive aperte dagli esploratori che per terra e
per mare allargano gli orizzonti geografici e conoscitivi. Uno di questi è Marco Polo che va e torna
dalla Cina via terra (1271-95), altri sono i due fratelli Vivaldi di Genova, che superano le colonne 
Divina commedia. Inferno, a cura di P. Genesini 81
d’Ercole nel tentativo di circumnavigare l’Africa e
che muoiono nell’impresa (1291). La visione dantesca del mondo geografico si modifica rapidamente
nel sec. XIV e riceve il colpo di grazia nel sec. XV
con Bartolomeo Diaz che supera il Capo di Buona
Speranza (1488) e apre la strada via mare verso le
Indie, Cristoforo Colombo, che scopre l’America
(1492), e Ferdinando Magellano che fa il giro del
mondo (1519-21). La visione dantesca del mondo
celeste riceve il colpo di grazia pochi decenni dopo,
con Nicolò Copernico che propone la teoria eliocentrica (1543), Galileo Galilei che scopre nuovi corpi
celesti (1609-10), infine Isaac Newton che propone
la teoria della gravitazione universale (1687). Le
scoperte geografiche ed astronomiche allontanano
Dio dall’uomo, perché la terra e l’universo diventano sempre più vasti, e lo spazio tra la terra e il cielo
sempre più vuoto. Così l’uomo passa in poco più di
un secolo (1543-1687) dal mondo del pressappoco
all’universo della precisione.
17. Per il viaggio di Ulisse oltre le colonne d’Ercole
Dante forse s’ispira ad un fatto avvenuto durante la
sua giovinezza: nel 1291 i due fratelli Vivaldi di
Genova oltrepassano lo stretto di Gibilterra, con il
proposito di circumnavigare l’Africa. Dal viaggio
non fanno più ritorno.
18. La figura di Ulisse ha un grande successo nell’immaginario collettivo occidentale:
a) L’Ulisse di Omero, il primo Ulisse, è astuto ed ha
una curiosità insaziabile. È suo l’inganno del cavallo
che permette agli achei di conquistare Troia dopo un
inutile assedio durato dieci anni. È anche un valoroso guerriero, che però, prudentemente, non ama i
corpo a corpo in battaglia, preferendo l’uso dell’arco. È l’ultimo a ritornare in patria: il viaggio di ritorno dura dieci anni a causa dell’opposizione di
Poseidone, a cui l’eroe aveva accecato il figlio Polifemo; ma a causa anche dell’insaziabile curiosità
dell’eroe acheo. Ritorna in patria da solo: i suoi
compagni muoiono tutti durante il viaggio di ritorno.
Qui deve scontrarsi con i nobili, che in sua assenza
gli consumavano le ricchezze e gli insidiavano Penelope, la fedelissima moglie, astuta non meno di lui
(aveva promesso che si sarebbe risposata quando avesse portato a termine una tela, che di giorno tesseva e di notte disfaceva). Li uccide tutti con l’arco. I
suoi ideali di vita non sono però guerrieri: egli è anche famoso per la sua saggezza e sa amministrare
bene il suo regno.
b) L’Ulisse di Dante (1265-1321) mette in primo
piano il valore e l’amore per la conoscenza rispetto
ai valori familiari. Per tali valori supera le colonne
d’Ercole e va incontro alla morte davanti alla montagna del purgatorio. È anche fine conoscitore
dell’animo umano, che sa manipolare positivamente
con una buona retorica. Il poeta lo apprezza per questi ideali, lo condanna come fraudolento.
c) L’Ulisse di Ugo Foscolo (1778-1827) è «bello di
fama e di sventura» ed ama la sua patria, dove infine
riesce a ritornare. Come tutti gli eroi romantici, è
sventurato e perseguitato da un destino avverso. Anzi più è sventurato, più è romantico e più è degno di
ammirazione. Il poeta è più sventurato dell’eroe
greco, perché sente che morirà in terra straniera.
Perciò è più grande (A Zacinto, 1802-03).
d) L’Ulisse decadente di Giovanni Pascoli (1855-
1912) guida la nave da nove giorni. All’alba del
decimo in lontananza vede qualcosa d’indistinto,
ma è preso dal sonno. Ad Itaca il servo Eumeo presso il recinto dei porci, il figlio nel porto ed il padre
nei campi fissano il mare nella speranza che egli
giunga. Sulla nave i suoi compagni aprono gli otri,
dove sono richiusi i venti sfavorevoli. Questi escono
e riportano la nave al largo. Ulisse si sveglia, in lontananza vede ancora qualcosa d’indistinto, ma non
può capire se è una nuvola o una terra. È mancato
all’appuntamento che il destino gli aveva preparato.
E quell’occasione, almeno in quella forma, è perduta per sempre (Poemi conviviali, Il sonno di Odisseo, 1904).
e) L’Ulisse decadente di Gabriele D’Annunzio
(1863-1938) è un supereroe, che con i suoi compagni sfida il destino. Il poeta lo vede alla guida della
nave e gli chiede di fargli provare l’arco. Se non è
capace di tendere la corda, lo inchioderà alla prua
della nave; se vi riesce, lo prenderà con lui. L’eroe
greco non gli risponde, lo guarda soltanto per un
attimo. Da quel momento il poeta sente che il suo
destino è cambiato ed è divenuto diverso e superiore a quello dei suoi compagni. È nato il superuomo
(Laudi del cielo, del mare, della terra e degli eroi.
Maia, IV. L’incontro con Ulisse, 1903).
f) Nel romanzo Ulysses (1922) lo scrittore dublinese James Joyce (1882-1941) racchiude in un’intera
giornata le poco eroiche peripezie del suo Ulisse,
un modesto impiegato del mondo contemporaneo,
che trova anche il tempo di tradire la moglie.
g) Nel breve componimento intitolato Ulisse (Canzoniere, Mediterranee, 1946) Umberto Saba
(1883-1957) propone di sé l’immagine di un Ulisse
sempre pronto al pericolo e che non vuole invecchiare.
19. Con la figura di Ulisse Omero ha colto questo
impulso all’avventura e alla conoscenza, che caratterizza la società occidentale rispetto ad altre civiltà. Essa costituisca il simbolo reso esplicito dell’impulso alla conoscenza, alla scoperta, all’apertura di nuovi mercati commerciali, che spinge
l’uomo occidentale ad essere aggressivo e ad usare
in modo aggressivo la sua cultura e la sua tecnologia verso le altre civiltà e le altre culture.
19.1. Se si deve considerare folle il viaggio di Ulisse, si deve considerare ugualmente folle il viaggio
di Marco Polo, che va e torna dalla Cina via terra
(1271-95): le possibilità di successo erano semplicemente nulle ed egli parte ugualmente. Non era
neanche costretto dalle necessità familiari. E compie un viaggio difficile e pericoloso anche oggi.
Certamente egli ha tentato ed è riuscito, mentre
moltissimi altri hanno tentato e non sono ritornati.
Ma in tutti i casi il rischio è stato abbondantemente
sottovalutato e l’avventura o il desiderio di conoscenza o il desiderio di ricchezza ha avuto la prevalenza sul buon senso e sul calcolo freddo delle possibilità di successo. 
Divina commedia. Inferno, a cura di P. Genesini 82
La struttura del canto è semplice: 1) Dante lancia
un’invettiva contro Firenze, che ha popolato
l’inferno di ladri; poi 2) descrive la bolgia piena di
fiammelle; quindi 3) incontra Ulisse che racconta la
sua storia: 4) con i fidati compagni oltrepassa le colonne d’Ercole, per visitare il mondo disabitato; 5)
dopo cinque mesi lunari vedono una montagna altissima; essi si rallegrano, ma dalla montagna sorge un
turbine che affonda la nave. 
Divina commedia. Inferno, a cura di P. Genesini 83
Canto XXVII
Già era dritta in sù la fiamma e queta
per non dir più, e già da noi sen gia
con la licenza del dolce poeta,
1
quand’un’altra, che dietro a lei venia,
ne fece volger li occhi a la sua cima
per un confuso suon che fuor n’uscia.
4
Come ‘l bue cicilian che mugghiò prima
col pianto di colui, e ciò fu dritto,
che l’avea temperato con sua lima,
7
mugghiava con la voce de l’afflitto,
sì che, con tutto che fosse di rame,
pur el pareva dal dolor trafitto;
10
così, per non aver via né forame
dal principio nel foco, in suo linguaggio
si convertian le parole grame.
13
Ma poscia ch’ebber colto lor viaggio
su per la punta, dandole quel guizzo
che dato avea la lingua in lor passaggio,
16
udimmo dire: “O tu a cu’ io drizzo
la voce e che parlavi mo lombardo,
dicendo “Istra ten va, più non t’adizzo”,
19
perch’io sia giunto forse alquanto tardo,
non t’incresca restare a parlar meco;
vedi che non incresce a me, e ardo!
22
Se tu pur mo in questo mondo cieco
caduto se’ di quella dolce terra
latina ond’io mia colpa tutta reco,
25
dimmi se Romagnuoli han pace o guerra;
ch’io fui d’i monti là intra Orbino
e ‘l giogo di che Tever si diserra”.
28
Io era in giuso ancora attento e chino,
quando il mio duca mi tentò di costa,
dicendo: “Parla tu; questi è latino”.
31
E io, ch’avea già pronta la risposta,
sanza indugio a parlare incominciai:
“O anima che se’ là giù nascosta,
34
Romagna tua non è, e non fu mai,
sanza guerra ne’ cuor de’ suoi tiranni;
ma ‘n palese nessuna or vi lasciai.
37
Ravenna sta come stata è molt’anni:
l’aguglia da Polenta la si cova,
sì che Cervia ricuopre co’ suoi vanni.
40
La terra che fé già la lunga prova
e di Franceschi sanguinoso mucchio,
sotto le branche verdi si ritrova.
43
E ‘l mastin vecchio e ‘l nuovo da Verrucchio,
che fecer di Montagna il mal governo,
là dove soglion fan d’i denti succhio.
46
Le città di Lamone e di Santerno
conduce il lioncel dal nido bianco,
che muta parte da la state al verno.
49
E quella cu’ il Savio bagna il fianco,
così com’ella sie’ tra ‘l piano e ‘l monte
tra tirannia si vive e stato franco.
52
Ora chi se’, ti priego che ne conte;
non esser duro più ch’altri sia stato,
se ‘l nome tuo nel mondo tegna fronte”.
55
Poscia che ‘l foco alquanto ebbe rugghiato
al modo suo, l’aguta punta mosse
di qua, di là, e poi diè cotal fiato:
58
1. Ormai la fiamma [di Ulisse] era dritta in alto e
quieta, perché non parlava più, e ormai lontano da
noi se ne andava con la licenza del dolce poeta, 4.
quando un’altra [fiamma] (=Guido da Montefeltro),
che veniva dietro di lei, ci fece volger gli occhi sulla sua cima, per un suono confuso che ne usciva. 7.
Come il bue siciliano [di Perillo], che mugghiò
prima con il pianto di colui – e ciò fu giusto – che
l’aveva costruito con la sua lima, 10. muggiva con
la voce del suppliziato, tanto che, per quanto fosse
di rame (=bronzo), appariva trafitto dal dolore; 13.
così, per non trovar da principio nel fuoco né via
[d’uscita] né foro, nel suo (=del fuoco) linguaggio si
convertivano le parole grame. 16. Ma, dopo che
ebbero trovato la loro via su per la punta [della
fiamma], dandole quel guizzo che le avrebbe dato
la lingua al loro passaggio, 19. udimmo dire: «O tu,
al quale io drizzo la voce e che parlavi or ora lombardo (=italiano) dicendo “Ora va’, più non ti spingo [a parlare]”, 22. perché io son giunto forse troppo tardi, non ti rincresca di restare a parlare con
me: vedi che non rincresce a me, e ardo! 25. Se tu
soltanto ora in questo mondo cieco sei caduto da
quella dolce terra latina (=italiana) dalla quale io
reco tutta la mia colpa, 28. dimmi se i romagnoli
hanno pace o guerra, perché io fui dei monti [che
sorgono] là tra Urbino e la giogaia [dell’Appennino], dalla quale nasce il Tevere». 31. Io ero ancor
tutto attento e chino in giù, quando la mia guida mi
toccò [con il gomito] nel fianco, dicendo: «Parla tu;
questo è latino (=italiano)». 34. Ed io, che avevo
già pronta la risposta, senza indugio incominciai a
parlare: «O anima, che sei laggiù nascosta [dalla
fiamma], 37. la tua Romagna non è, e non fu mai,
senza guerra nel cuore dei suoi tiranni, ma in palese
(=di visibile) nessuna ora vi lasciai. 40. Ravenna sta
com’è stata da molti anni [a questa parte]: l’aquila
dei da Polenta se la cova (=la protegge), così come
ricopre Cervia con le sue ali. 43. La terra (=Forlì),
che già fece lunga resistenza e sanguinoso mucchio
(=strage) di francesi, si ritrova sotto le branche verdi [degli Ordelaffi]. 46. E il vecchio e il nuovo mastino (=Malatesta e Malatestino) da Verrucchio,
che fecero strazio di Montagnana dei Parcitadi, là,
come il solito, fan succhiello dei denti (=dissanguano i loro sudditi). 49. Le città bagnate dal
Lamone e dal Santerno (= Faenza e Imola) son sotto
il leoncello dal nido bianco (=Maghinardo Pagani
da Susinana) che muta partito dall’estate all’inverno. 52. E quella (=Cesena), della quale il [fiume] Savio bagna il fianco, così come essa siede tra
la pianura e la montagna, vive tra tirannia e libere
istituzioni. 55. Ora ti prego di raccontarci chi sei:
non esser duro (=restìo) [a rispondere] più di quanto
altri (=Dante stesso) sia stato [con te], possa il tuo
nome durare lungamente nel mondo!». 58. Dopo
che il fuoco ebbe ruggito alquanto nel suo [solito]
modo, la punta acuta [della fiamma] si mosse di qua
e di là; poi emise tali parole: 
Divina commedia. Inferno, a cura di P. Genesini 84
“S’i’ credesse che mia risposta fosse
a persona che mai tornasse al mondo,
questa fiamma staria sanza più scosse;
61
ma però che già mai di questo fondo
non tornò vivo alcun, s’i’ odo il vero,
sanza tema d’infamia ti rispondo.
64
Io fui uom d’arme, e poi fui cordigliero,
credendomi, sì cinto, fare ammenda;
e certo il creder mio venìa intero,
67
se non fosse il gran prete, a cui mal prenda!,
che mi rimise ne le prime colpe;
e come e quare, voglio che m’intenda.
70
Mentre ch’io forma fui d’ossa e di polpe
che la madre mi diè, l’opere mie
non furon leonine, ma di volpe.
73
Li accorgimenti e le coperte vie
io seppi tutte, e sì menai lor arte,
ch’al fine de la terra il suono uscie.
76
Quando mi vidi giunto in quella parte
di mia etade ove ciascun dovrebbe
calar le vele e raccoglier le sarte,
79
ciò che pria mi piacea, allor m’increbbe,
e pentuto e confesso mi rendei;
ahi miser lasso! e giovato sarebbe.
82
Lo principe d’i novi Farisei,
avendo guerra presso a Laterano,
e non con Saracin né con Giudei,
85
ché ciascun suo nimico era cristiano,
e nessun era stato a vincer Acri
né mercatante in terra di Soldano;
88
né sommo officio né ordini sacri
guardò in sé, né in me quel capestro
che solea fare i suoi cinti più macri.
91
Ma come Costantin chiese Silvestro
d’entro Siratti a guerir de la lebbre;
così mi chiese questi per maestro
94
a guerir de la sua superba febbre:
domandommi consiglio, e io tacetti
perché le sue parole parver ebbre.
97
E’ poi ridisse: “Tuo cuor non sospetti;
finor t’assolvo, e tu m’insegna fare
sì come Penestrino in terra getti.
100
Lo ciel poss’io serrare e diserrare,
come tu sai; però son due le chiavi
che ‘l mio antecessor non ebbe care”.
103
Allor mi pinser li argomenti gravi
là ‘ve ‘l tacer mi fu avviso ‘l peggio,
e dissi: “Padre, da che tu mi lavi
106
di quel peccato ov’io mo cader deggio,
lunga promessa con l’attender corto
ti farà triunfar ne l’alto seggio”.
109
Francesco venne poi com’io fu’ morto,
per me; ma un d’i neri cherubini
li disse: “Non portar: non mi far torto.
112
Venir se ne dee giù tra ‘ miei meschini
perché diede ‘l consiglio frodolente,
dal quale in qua stato li sono a’ crini;
115
ch’assolver non si può chi non si pente,
né pentere e volere insieme puossi
per la contradizion che nol consente”.
118
61. «Se io credessi che la mia risposta fosse per
una persona che dovesse tornare nel mondo, questa
fiamma sarebbe senza più scosse (=tacerebbe). 64.
Ma, poiché mai da questo fondo tornò alcun vivo,
se io odo il vero, senza timore d’infamia ti rispondo. 67. Io fui uomo d’arme, e poi fui frate francescano, credendo, così cinto, di fare ammenda [dei
miei peccati]. E certamente il mio credere si sarebbe avverato per intero, 70. se non ci fosse stato
il gran prete (=papa Bonifacio VIII), al quale incolga ogni malanno!, che mi rimise nelle prime
colpe. E come e perché [avvenne] voglio che tu
intenda. 73. Mentre io ebbi forma di ossa e di carne che mia madre mi diede, le mie opere non furon di leone, ma di volpe. 76. Io seppi tutti gli accorgimenti e tutte le vie coperte, e ne feci tale uso,
che la fama giunse al confine della terra. 79.
Quando mi vidi giunto in quella parte della mia
età (=la vecchiaia) in cui ciascuno dovrebbe calar
le vele e raccoglier le sàrtie, 82. ciò che prima mi
piaceva, allora mi rincrebbe e, pentito e confesso,
mi feci frate. Ahimè infelice! E[ppure mi] sarebbe
giovato, [se non mi fossi lasciato sviare]! 85. Il
principe dei nuovi farisei (=papa Bonifacio VIII),
avendo guerra presso il Laterano (=Roma) [contro
i Colonna] e non con[tro] i saraceni né con[tro] i
giudei, 88. perché ciascun suo nemico era cristiano e nessuno era stato a vincere [come infedele la
città di] Acri [in Siria] né [aveva fatto il] mercante
nella terra del sultano, 91. né sommo ufficio né
ordini sacri guardò in sé, né in me quel cordone,
che soleva far più magri coloro che lo cingevano.
94. Ma, come Costantino fece chiamare papa Silvestro dalla grotta del Soratte, per guarir la lebbra,
così mi fece venir costui quale maestro (=medico e
insegnante), 97. per guarir la sua febbre superba.
Egli mi domandò [un] consiglio [fraudolento], ed
io tacqui, perché le sue parole apparvero quelle di
un ubriaco. 100. E poi riprese a dire: “Il tuo cuore
non sospetti. Fin d’ora ti assolvo, e tu inségnami
come fare per gettar in terra (=conquistare) Palestrina. 103. Io posso chiudere ed aprire il cielo,
come tu sai, perché son due le chiavi che il mio
predecessore (=papa Celestino V) non ebbe care”.
106. Allora gli argomenti gravi mi spinsero là dove il tacer mi apparve [cosa] peggiore, e dissi: “O
padre, poiché tu mi lavi 109. di quel peccato nel
quale ora io devo cadere, [ecco il mio consiglio:]
una grande promessa [di pace e di conciliazione],
che poi non manterrai, ti farà trionfare nella tua
alta sede”. 112. Francesco d’Assisi venne poi,
come io fui morto, per [prendere] la mia anima;
ma uno dei neri cherubini disse: “Non portar[melo
via]: non mi far torto. 115. Deve venir giù tra i
miei servi, perché diede il consiglio fraudolento,
dal quale in qua gli son sempre rimasto alle spalle,
118. perché non si può assolvere chi non si pente,
né [ci] si può pentire e voler insieme [peccare], per
la contraddizione che non lo consente”. 
Divina commedia. Inferno, a cura di P. Genesini 85
Oh me dolente! come mi riscossi
quando mi prese dicendomi: “Forse
tu non pensavi ch’io loico fossi!”.
121
A Minòs mi portò; e quelli attorse
otto volte la coda al dosso duro;
e poi che per gran rabbia la si morse,
124
disse: “Questi è d’i rei del foco furo”;
per ch’io là dove vedi son perduto,
e sì vestito, andando, mi rancuro”.
127
Quand’elli ebbe ‘l suo dir così compiuto,
la fiamma dolorando si partio,
torcendo e dibattendo ‘l corno aguto.
130
Noi passamm’oltre, e io e ‘l duca mio,
su per lo scoglio infino in su l’altr’arco
che cuopre ‘l fosso in che si paga il fio
133
a quei che scommettendo acquistan
carco.
136
121. Oh me dolente!, come mi riscossi quando mi
prese dicendomi: “Forse tu non pensavi che io fossi
[un demonio] logico!”. 124. Mi portò da Minosse, e
quello attorcigliò otto volte la coda al dorso impietoso, e, dopo che per la gran rabbia (=soddisfazione)
se la morse, 127. disse: “Costui è dei (=deve andare
tra i) rei del fuoco ladro”. Perciò io qui, dove vedi,
son perduto e, così vestito [dalla fiamma], mi dolgo
andando [in giro per la bolgia]». 130. Quando egli
ebbe finito di parlare, la fiamma straziata dal dolore
si allontanò, torcendo ed agitando la punta aguzza.
133. Noi passammo oltre, io e la mia guida, su per
lo scoglio fino all’altro arco che copre la bolgia, nel
quale pagano il fio 136. coloro che, provocando divisioni, si acquistano il carico [di colpa e pena].
I personaggi
Guido da Montefeltro (1220ca.-1298) è uno dei
più valorosi condottieri della seconda metà del sec.
XIII. Nel 1268 è vicario a Roma di Corradino di
Svevia. Nel 1274 si mette a capo dei fuoriusciti
ghibellini di Bologna e sconfigge Malatesta da Verrucchio, capo dei guelfi. È capitano del popolo a
Forlì e dimostra doti di abilità e di astuzia. In Romagna anima la politica antipapale. Viene perciò
scomunicato e confinato prima a Chioggia, poi ad
Asti. Nel 1292 riesce ad imporre la sua signoria ad
Urbino. Due anni dopo si riconcilia con la Chiesa.
Nel 1296 entra nell’ordine dei frati minori. Due anni dopo muore ad Assisi (o ad Ancona).
Perillo è un fabbro siciliano molto ingegnoso, che
prepara un bue di bronzo per ingraziarsi il crudele
tiranno Falaride, che regnava su Agrigento e che
amava torturare i suoi sudditi: attraverso un’apertura
il suppliziato veniva introdotto nel bue, sotto il quale si accendeva il fuoco. Le urla del condannato non
sembravano umane, perciò il tiranno non avrebbe
avuto pietà. Falaride accetta il dono e lo fa sperimentare per primo all’inventore. La fonte di Dante è
Ovidio, Tristia, III, xi, 41-54.
Francesco d’Assisi (1181-1226), figlio di un ricco
mercante, ha una giovinezza spensierata a cui pone
fine una crisi spirituale. Rifiuta le ricchezze paterne
e fonda l’ordine dei frati minori, i cui ideali sono
l’umiltà, la povertà, la castità e una totale fiducia
nella Provvidenza divina. Vuole riformare la Chiesa
dall’interno, perciò chiede ed ottiene il riconoscimento della Regola prima verbalmente dal papa Innocenzo III (1209), poi ufficialmente dal papa Onorio III (1223). L’ordine francescano ha una diffusione rapidissima, perché risponde ad esigenze religiose e sociali effettivamente sentite dentro e fuori la
Chiesa. Francesco scrive il Cantico delle creature
(o di frate Sole) (1224-26), una delle opere religiose più significative del sec. XIII.
Il diavolo logico non è più il demonio tradizionale
che spaventa il credente, è il demonio burlone, ironico, sarcastico, irrispettoso – che è addirittura andato all’università –, compagno di vita e quasi complice del credente.
Il papa Bonifacio VIII (1235ca.-1303), al secolo
Benedetto Caetani, diventa cardinale nel 1281 e
papa nel 1294. Nel 1300 indìce il primo giubileo.
Cerca d’imporre l’autorità della Chiesa in Italia e in
Europa. Si scontra perciò con il re di Francia Filippo il Bello (1268-1314), che reagisce accusandolo
d’aver tramato ai danni del papa Celestino V, quindi scende in Italia e lo fa arrestare ad Anagni. Muore poco dopo.
Palestrina è una cittadina nei pressi di Roma, roccaforte della famiglia Colonna, avversaria della famiglia Caetani.
L’imperatore Costantino (280-337), che aveva contratto la lebbra, sogna che sarebbe guarito se si fosse
convertito. Manda perciò a chiamare il papa Silvestro (314-336), che viveva in una grotta del monte
Soratte, vicino a Roma, per paura delle persecuzioni
contro i cristiani. Il papa lo guarisce e l’imperatore
lo ricompensa con «la prima dote», da cui ha inizio
il potere temporale dei papi. Dante condanna duramente il dono dell’imperatore (If XIX, 115-117).
Commento
1. Il canto ha una struttura già sperimentata: una
nuova fiamma, cioè un altro dannato, desidera parlare con il poeta (inizio). Si avvicina spinto dal desiderio di sapere qual è la situazione politica della
Romagna, e pone a Dante la domanda in proposito.
Il poeta dà una risposta lunga ed esauriente (prima
parte). Poi chiede al dannato di presentarsi. Il dannato risponde con un lungo e tortuoso ragionamento,
del tutto inutile: «Se io sapessi che tu ritorni sulla
terra, io non ti direi chi sono. Ma nessuno è ritornato
da questo luogo sulla terra, perciò ti rispondo senza
timore di coprirmi d’infamia» (vv. 61-66). E quindi
racconta la sua storia, che è la parte centrale ed anche finale del canto (vv. 67-129). Poi rapidamente
se ne va (vv. 130-136).
1.1. L’inizio, come in altri casi, ha il tono innalzato
con un paragone preso dalla mitologia. La prima
parte si dispiega piana e tranquilla. Poi c’è la parte
centrale del canto, la storia del dannato. Infine c’è
la conclusione, che è diversa dal canto precedente
come dal canto seguente: essa mostra l’anima del 
Divina commedia. Inferno, a cura di P. Genesini 86
dannato che se ne va accora dolente per l’inganno
subìto.
1.2. Il canto si lega e contemporaneamente contrasta
con il canto precedente. Si lega, perché sia Guido
sia Ulisse sono condannati come consiglieri fraudolenti. Contrasta, perché il canto d’Ulisse raggiunge
livelli di tensione altissimi, questo di Guido invece
è divertente, ironico, comico. La tensione del canto
di Ulisse non poteva allargarsi anche al canto successivo, perciò Dante pratica una varietà, un cambiamento di tono, e decide di ricorrere all’artificio
narrativo della contrapposizione tra canto drammatico e canto comico. Questa contrapposizione è un
allargamento delle contrapposizioni che ci sono già
dentro i canti, tra una prima parte (introduttiva e/o
tranquilla) e una seconda parte (la parte centrale che
è drammatica).
1.2. La storia di Ulisse coinvolge profondamente le
convinzioni e gli ideali dei due poeti, che come il
lettore ascoltano senza intervenire (le parole sarebbero inadeguate al dramma di Ulisse e dell’umanità
pagana). La storia di Guido allevia la tensione e
provoca nel lettore un sorriso ed un sospiro di sollievo. Essa costituisce la catarsi, dopo lo sprofondamento fisico nell’oceano.
2. Dante beffa il già beffato Guido: il dannato non
si accorge che sta parlando con un vivo. Lo esclude
non in base a un controllo di qualche tipo, ma mediante un ragionamento: «Nessuno è mai tornato dal
fondo dell’inferno, se io odo il vero; perciò ti rispondo senza temere di ricoprirmi di vergogna». Farinata degli Uberti invece si accorge sùbito che
Dante è vivo: «O Tosco, che per la città del foco
Vivo ten vai...» (If X, 22-23). Quando si avvicina
all’episodio di Guido, il lettore è già preparato dalle
parole di Farinata e, se ha buona memoria, sorride
già... I due dannati hanno anche un altro aspetto che
li unisce e li divide: Farinata come cittadino è addolorato per la situazione di Firenze più del fuoco
che lo brucia; Guido come esperto di ogni astuzia si
sente ancora bruciare e in modo cocente dall’inganno, in cui è caduto in vita.
2.1. Guido è irretito dalla ragione, in vita come in
morte. La usa quando essa non serve. Ma usare costantemente la ragione (e per di più usarla in modo
scorretto negli inganni) era l’unica cosa che sapeva
fare. Perciò si danna. Eppure la sua ragione è la
stessa di Ulisse (che pure si danna), e la stessa di
Virgilio (che si trova nel limbo ma che può giungere
sino in cima alla montagna del purgatorio, nel paradiso terrestre). Ed è la stessa di Stazio (che si salva).
3. Il canto gira intorno a tre coppie di personaggi:
Dante (il viandante che cerca la retta via) e Virgilio
(il simbolo della ragione); poi Guido e il papa Bonifacio VIII (due fraudolenti, ma il secondo è più astuto del primo); infine Francesco d’Assisi e il diavolo
logico (due avversari, un santo e un demonio). Quest’ultima coppia è la continuazione – la scia – della
coppia precedente e serve per rafforzare la figura (e
a ribadire l’identità) dei due fraudolenti: Guido=Bonifacio VIII; Francesco=diavolo logico. Il rafforzamento è ottenuto anche con la parallela vittoria
del più malvagio sul più santo.
3.1. Dante definisce Bonifacio VIII «lo principe d’i
novi Farisei» (v. 85), facendo riferimento al Vangelo, dove Gesù rimprovera i farisei di essere sepolcri
imbiancati, (Mt. 23, 13-36). La figura di Bonifacio
VIII era già apparsa in precedenza: il poeta lo accusa di schierarsi con i guelfi neri e di favorire il colpo
di Stato di costoro (If VI, 67-69); ricorda che trasferisce il vescovo Andrea de’ Mozzi da Firenze a Vicenza e con questa associazione coinvolge il pontefice nel degrado morale del vescovo (If XV, 112-
114); e, discendendo la costa per andare a vedere i
papi simoniaci, fa sapere che il pontefice finirà
all’inferno, anche se non è ancora morto (If XIX,
52-63). Il papa però riappare più volte anche nelle
altre due cantiche: in Pg XX, 85-93, Ugo Capeto, re
di Francia, parla della sua futura cattura ad Anagni
ad opera di un emissario di Filippo il Bello, re di
Francia (1303); in Pd IX, 127-142, Folchetto da
Marsiglia, prima poeta e poi frate domenicano, lo
accusa di pensare al denaro e di non pensare a liberare il sepolcro di Cristo; in Pd XXVII, 19-27, san
Pietro lo accusa di usurpare la sede papale e di aver
fatto di Roma una cloaca.
4. Dante fa fare a Francesco d’Assisi la figura del
santo logicamente sprovveduto. Ciò facendo, si riallaccia ad una scelta anticulturale precisa del frate
(cultura=mondanità=perdizione), che il poeta riprende e stravolge in base alle regole della narrativa. Il poeta è su posizioni completamente diverse:
Francesca s’innamora grazie alla cultura e secondo i
moduli della cultura (If V, 124-138); Ulisse è disposto a sacrificare il figlio, il vecchio padre, la moglie
e il regno, pur di esplorare il mondo «sanza gente»
(If XXVI, 90-126). Nel 1354 il frate domenicano
Jacopo Passavanti (1302ca.-1357) tiene a Firenze
una serie di prediche, che poi raccoglie nello Specchio di vera penitenza, in cui difende il valore
dell’ignoranza, poiché la conoscenza fa insuperbire
l’uomo e gli fa correre il rischio di finire all’inferno.
5. Un certo tipo di beffa poi fa sempre sorridere, e
l’interessato non suscita la solidarietà del lettore: è
la beffa che si ritorce contro colui che si vanta di
avere una qualche capacità e che poi, alla prova dei
fatti, dimostra di non averla. Guido ha usato
l’astuzia per tutta la vita e ne è sempre uscito vincitore. Ormai vecchio, quindi al culmine della sua esperienza, si fa ingannare. Non soltanto si fa ingannare, ma si fa ingannare anche su ciò che vi è di più
importante nella vita (la salvezza dell’anima) e da
chi per definizione non doveva ingannare (il papa
Bonifacio VIII). Guido programma con cura la salvezza dell’anima, come si può programmare una
vittoria politica o militare. Egli però non si è convertito veramente con una fede sincera e profonda,
ma con una scelta di comodo. E alla prima occasione ricade nel consueto comportamento e dà il consiglio fraudolento. La forza dell’abitudine lo tradisce.
Egli non ha fatto i conti con un uomo più astuto di
lui, il papa Bonifacio VIII, che lo raggira: «Dammi
il consiglio, ti assolvo ancor prima di peccare!».
Guido non coglie l’inganno, presta fiducia al papa,
convinto che questi in quanto tale non possa né
debba ingannare (e in effetti non ha ingannato: ha 
Divina commedia. Inferno, a cura di P. Genesini 87
fatto una promessa che non poteva mantenere, quindi una colpa lieve; invece è stato Guido a capire
male le parole). Ed egli, l’uomo famoso per la sua
astuzia, cade fidandosi delle parole del papa, parole
che invece doveva attentamente esaminare. Quale
maggiore vergogna per un uomo astuto che ingannarsi con le sue stesse mani!
6. In vita con Bonifacio VIII ed ora con Dante Guido fa lo stesso errore: si fida della ragione come
strumento di salvezza. In vita la usa per tessere i
suoi inganni. E vince. In vecchiaia pianifica la salvezza. E quasi ha successo. Con il papa si fida del
ragionamento del papa. E perde. Parlando con il poeta si fida di un ragionamento che egli stesso fa:
nessuno è mai uscito dall’inferno; neanche il poeta
può uscire; dunque posso raccontare la mia storia
senza temere che si risappia sulla terra. E si ricopre
ancora di vergogna. Non ha controllato la validità
del ragionamento del papa, né di quello che fa al
poeta. E il secondo errore è uguale al primo. Né si
accorge della sua fallacia, come non si era accorto
della fallacia del primo. Ma perseverare nello stesso
errore è diabolico...
7. Dante non condanna il dannato (che, come lui, è
partigiano dell’imperatore), poiché questi lo fa già
da sé (un’ulteriore condanna sarebbe stata inutile e
da un punto di vista narrativo inefficace). La vergogna di dire il suo nome e il modo in cui se ne va,
ancora scottato dall’inganno, lo mostrano chiaramente. Il poeta invece «usa» Guido: lo vuol mettere
a confronto con il suo mortale nemico, Bonifacio
VIII. E, facendolo ingannare dal papa, ingigantisce
ancor più la grandezza e la malvagità di
quest’ultimo.
8. Dante non dimentica la disavventura di Guido,
che perde l’anima che era sicuro di salvare. In Pg V,
85-129, egli incontra Bonconte da Montefeltro, figlio di Guido, che ha peccato per tutta la vita e si è
pentito proprio un istante prima di morire, raccomandandosi alla Madonna. E salva l’anima. In tal
modo il poeta allarga i collegamenti tra i vari canti
e sottolinea che, se c’è un pentimento sincero, Dio
ascolta sempre la preghiera di chi si rivolge a Lui.
Anche in questo caso intervengono il protettore (la
Madonna) e l’avversario (il diavolo) di Bonconte. Il
diavolo scornato, per vendicarsi di aver perso la sua
anima, suscita un violentissimo temporale che trascina nell’Arno il corpo di Bonconte, che non fu più
ritrovato. Nell’immaginario collettivo medioevale
angeli, santi e demoni sono costantemente presenti
nella vita umana e fanno la spola tra la terra ed il
cielo.
8.1. L’episodio di Guido e poi l’episodio del figlio
Bonconte rimandano a un motivo medioevale piuttosto diffuso, quello di angeli e diavoli che si giocano l’anima del credente e che, per conquistarla per
sé, lottano sia nell’al di qua, sia nell’al di là, finché
non è definitivamente assegnata. Il poeta riprende il
motivo, ma lo arricchisce: le due anime sono padre
e figlio. Ciò coinvolge indirettamente anche un altro problema, particolarmente sentito e discusso al
suo tempo: chi va in paradiso può essere veramente
felice se un suo stretto congiunto (padre, madre, marito, moglie, figlio ecc.) è finito all’inferno? Con
questo problema implicito, ma vivo nella mente del
lettore, il poeta drammatizza ulteriormente i due episodi. E mettendoli in canti lontani costringe poi il
lettore a fissarli più efficacemente nella memoria.
8.2. Il fatto che in Pg V compaia Bonconte, figlio di
Guido, costringe a leggere i due canti insieme. Questa strategia è un asse portante dell’opera: i canti VI
delle tre cantiche si richiamano e si completano ecc.
I due o tre punti di vista (politico, religioso, personale) con cui il poeta valuta i dannati si richiamano
e si completano. La realtà è sempre complessa, perciò servono più punti di vista, tra loro complementari, per comprenderla. Ma If XXVII rimanda immediatamente anche a If XXVI, il canto di Ulisse, che
presenta due personaggi dediti all’inganno che tuttavia hanno anche altri valori, completamente diversi. I canti If I (Virgilio, padre spirituale di Dante), X
(Farinata degli Uberti e Cavalcante de’ Cavalcanti),
XV (Brunetto Latini, padre spirituale di Dante),
XXVI (Ulisse che non ritorna a casa) e If XXVIII-Pg
V (Guido da Montefeltro e Bonconte da Montefeltro) si richiamano perché trattano diversi modi di
vivere la paternità. Uno stesso canto si abbina perciò ad un altro canto per un motivo, ad altri canti
per altri motivi. La ragnatela che avviluppa il poema si fa sempre più articolata e complessa.
9. Il diavolo logico rimanda all’enorme sviluppo
della logica nelle università del sec. XIII, ma si rifà
anche ad una interpretazione comica di ciò che spaventa l’uomo medioevale e a cui questi si avvicina
mediante il riso. Il demonio quindi diventa un simpatico buontempone, che in molti racconti fa sodalizio e gira il mondo in incognito con lo stesso Dio. E
spesso rimprovera Dio di non aver avuto una buona
idea a creare l’uomo, che è stupido e corrotto. Dio a
malincuore lo riconosce.
10. Il papa Celestino V è innominato (If III), il suicida fiorentino resta anonimo, (If XIII), qui il dannato non vuole rivelare il suo nome ma lo rivela. In
séguito lo stesso poeta tace il suo nome (Pg XIII,
130-138). Dante continua le variazioni sul tema.
11. L’inizio del canto si riallaccia al canto precedente; la fine al canto seguente. Il poeta riprende un
artificio retorico già sperimentato in If XIV, 1-3,
dove raccoglie le fronde strappate e le pone alla base del tronco in cui era incarcerato l’anonimo fiorentino suicida. Questa tecnica dell’aggancio tra un
canto e il precedente viene applicata per la prima
volta in If VI, 1-4, quando Dante ritorna in sé, dopo
essere svenuto davanti alla tragica storia d’amore di
Francesca da Polenta e Paolo Malatesta.
12. L’inganno e la beffa, di cui cade vittima Guido,
possono essere confrontati con l’inganno e la beffa
che ser Ciappelletto gioca al santo frate – il più santo della Borgogna –, che ha passato la vita sui libri e
che crede a tutto ciò che vuole credere (Decameron, I, 1). Peraltro Boccaccio, che vuole intrattenere
il suo pubblico nobile e borghese, dedica ben tre
giornate alle novelle incentrate sulla beffa: la settima, l’ottava e la nona. La presenza così massiccia di
inganni e di beffe ha una sua giustificazione: le società tradizionali, cioè agricole, godevano di molto 
Divina commedia. Inferno, a cura di P. Genesini 88
tempo libero, che per la scarsità di fiere e di divertimenti gestivano in questo modo. A parte le risate
degli spettatori, qualcuno poi poteva avere il suo
tornaconto.
12.1. Curiosamente agli inizi della novella compare
il papa Bonifacio VIII come il deus ex machina, che
provoca i fatti raccontati: chiama a Roma Musciatto
Franzesi e questi chiude i suoi affari in Francia e ne
affida la chiusura ad uomini di sua fiducia, tra i
quali ser Ciappelletto. Qui il papa appare come un
principe ricco e potente, che si circonda di personaggi nobili, ricchi e potenti. La stessa cosa succede
nella novella di Cisti fornaio (Decameron, VI, 2).
La struttura del canto è semplice: 1) la fiamma che
racchiude Guido da Montefeltro si avvicina e chiede notizie della Romagna; 2) Dante risponde che la
Romagna, diversamente dal solito, si trova in pace;
quindi chiede il nome al dannato; 3) convinto che il
poeta non torni fra i vivi, Guido racconta la sua storia: 4) fu uomo d’arme, famoso per gli inganni; in
vecchiaia si fece frate francescano per salvare
l’anima; 5) il papa Bonifacio VIII gli chiese un consiglio fraudolento; 6) egli si rifiutò, ma il papa insistette: lo assolveva prima ancora che peccasse; 7)
così egli diede il consiglio: fare promesse di pace e
poi non mantenerle; 8) dopo morto un diavolo rivendicò a sé la sua anima, perché non ci si può pentire prima di peccare; così egli finì tra i fraudolenti;
quindi 9) la fiamma se ne va, ancora tutta dolente,
mentre i due poeti riprendono il viaggio.
Divina commedia. Inferno, a cura di P. Genesini 89
Canto XXX
Nel tempo che Iunone era crucciata
per Semelè contra ‘l sangue tebano,
come mostrò una e altra fiata,
1
Atamante divenne tanto insano,
che veggendo la moglie con due figli
andar carcata da ciascuna mano,
4
gridò: “Tendiam le reti, sì ch’io pigli
la leonessa e ‘ leoncini al varco”;
e poi distese i dispietati artigli,
7
prendendo l’un ch’avea nome Learco,
e rotollo e percosselo ad un sasso;
e quella s’annegò con l’altro carco.
10
E quando la fortuna volse in basso
l’altezza de’ Troian che tutto ardiva,
sì che ‘nsieme col regno il re fu casso,
13
Ecuba trista, misera e cattiva,
poscia che vide Polissena morta,
e del suo Polidoro in su la riva
16
del mar si fu la dolorosa accorta,
forsennata latrò sì come cane;
tanto il dolor le fé la mente torta.
19
Ma né di Tebe furie né troiane
si vider mai in alcun tanto crude,
non punger bestie, nonché membra umane,
22
quant’io vidi in due ombre smorte e nude,
che mordendo correvan di quel modo
che ‘l porco quando del porcil si schiude.
25
L’una giunse a Capocchio, e in sul nodo
del collo l’assannò, sì che, tirando,
grattar li fece il ventre al fondo sodo.
28
E l’Aretin che rimase, tremando
mi disse: “Quel folletto è Gianni Schicchi,
e va rabbioso altrui così conciando”.
31
“Oh!”, diss’io lui, “se l’altro non ti ficchi
li denti a dosso, non ti sia fatica
a dir chi è, pria che di qui si spicchi”.
34
Ed elli a me: “Quell’è l’anima antica
di Mirra scellerata, che divenne
al padre fuor del dritto amore amica.
37
Questa a peccar con esso così venne,
falsificando sé in altrui forma,
come l’altro che là sen va, sostenne,
40
per guadagnar la donna de la torma,
falsificare in sé Buoso Donati,
testando e dando al testamento norma”.
43
E poi che i due rabbiosi fuor passati
sovra cu’ io avea l’occhio tenuto,
rivolsilo a guardar li altri mal nati.
46
Io vidi un, fatto a guisa di leuto,
pur ch’elli avesse avuta l’anguinaia
tronca da l’altro che l’uomo ha forcuto.
49
La grave idropesì, che sì dispaia
le membra con l’omor che mal converte,
che ‘l viso non risponde a la ventraia,
52
facea lui tener le labbra aperte
come l’etico fa, che per la sete
l’un verso ‘l mento e l’altro in sù rinverte.
55
“O voi che sanz’alcuna pena siete,
e non so io perché, nel mondo gramo”,
diss’elli a noi, “guardate e attendete
58
1. Nel tempo in cui Giunone era adirata a causa di
Sèmele contro il sangue tebano, come mostrò già
più volte, 4. Atamante divenne tanto folle che, vedendo la moglie stringersi al collo i figli uno per
mano, 7. gridò: «Tendiamo le reti, così che io pigli
al varco la leonessa e i leoncini». Poi distese gli artigli spietati, 10. afferrò quello che aveva nome Leandro, lo rotolò e lo sbatté contro un sasso. Quella si
annegò con l’altro figlio. 13. Quando la fortuna abbassò la potenza dei troiani che tutto ardiva, così
che il re [Priamo] fu spento con il suo regno, 16.
Ecùba triste, infelice e prigioniera, dopo aver visto
Polisséna morta e aver scorto dolorosamente il corpo del suo Polidóro 19. sulla riva del mare, impazzita latrò come un cane, tanto il dolore le sconvolse
la mente. 22. Ma non si videro mai furie di Tebe né
di Troia tanto crudeli contro qualcuno nel ferir bestie o membra umane 25. quanto io vidi due ombre
smorte e nude (=Mirra e Gianni Schicchi) che,
mordendo [altri dannati], correvano all’impazzata
per la bolgia, come fa il porco quando gli si apre il
porcile. 28. Una di esse (=Gianni Schicchi) fu sopra
Capocchio, lo azzannò sulla nuca e, trascinandolo,
gli fece grattare con il ventre il duro fondo della
bolgia. 31. Griffolino, che era rimasto immobile,
tremando disse: «Quello spirito furioso è Gianni
Schicchi e va pieno di rabbia a conciar così gli altri
in questo modo». 34. «Oh» gli dissi, «possa l’altro
spirito furioso non ficcarti i denti addosso!, non ti
costi fatica dirci chi è, prima che si allontani.» 37.
Ed egli a me: «Quella è l’anima antica della scellerata Mirra, che divenne amante del padre, contro
ogni lecito amore. 40. Venne a peccare con lui falsificando se stessa e prendendo l’aspetto di un’altra
donna. Ugualmente l’altro che fugge in quella direzione, 43. per guadagnar la più bella cavalla della
mandria, ardì fingersi Buoso Donati, facendo testamento e dando al testamento valore legale». 46.
Dopo che i due rabbiosi, che avevo tenuto d’occhio,
corsero via, mi misi a guardare le altre anime malnate. 49. Io vidi uno (=maestro Adamo) che sarebbe
apparso a forma di liuto, se avesse avuto l’inguine
tagliato all’altezza delle cosce. 52. L’idropisia, che
fa pesanti e che rende sproporzionate le membra tra
loro a causa dell’umore che si trasforma in modo
anormale, così che il viso [magro] non corrisponde
al ventre [enorme], 55. gli faceva tenere le labbra
aperte come fa il tisico, che per l’arsura ripiega un
labbro verso il mento e l’altro in su. 58. «O voi, che
siete senz’alcuna pena – non so per quale motivo –
in questo mondo pieno di dolore» egli ci disse,
«guardate e mirate 
Divina commedia. Inferno, a cura di P. Genesini 90
a la miseria del maestro Adamo:
io ebbi vivo assai di quel ch’i’ volli,
e ora, lasso!, un gocciol d’acqua bramo.
61
Li ruscelletti che d’i verdi colli
del Casentin discendon giuso in Arno,
faccendo i lor canali freddi e molli,
64
sempre mi stanno innanzi, e non indarno,
ché l’imagine lor vie più m’asciuga
che ‘l male ond’io nel volto mi discarno.
67
La rigida giustizia che mi fruga
tragge cagion del loco ov’io peccai
a metter più li miei sospiri in fuga.
70
Ivi è Romena, là dov’io falsai
la lega suggellata del Batista;
per ch’io il corpo sù arso lasciai.
73
Ma s’io vedessi qui l’anima trista
di Guido o d’Alessandro o di lor frate,
per Fonte Branda non darei la vista.
76
Dentro c’è l’una già, se l’arrabbiate
ombre che vanno intorno dicon vero;
ma che mi val, c’ho le membra legate?
79
S’io fossi pur di tanto ancor leggero
ch’i’ potessi in cent’anni andare un’oncia,
io sarei messo già per lo sentiero,
82
cercando lui tra questa gente sconcia,
con tutto ch’ella volge undici miglia,
e men d’un mezzo di traverso non ci ha.
85
Io son per lor tra sì fatta famiglia:
e’ m’indussero a batter li fiorini
ch’avevan tre carati di mondiglia”.
88
E io a lui: “Chi son li due tapini
che fumman come man bagnate ‘l verno,
giacendo stretti a’ tuoi destri confini?”.
91
“Qui li trovai – e poi volta non dierno –
”,
rispuose, “quando piovvi in questo greppo,
e non credo che dieno in sempiterno.
94
L’una è la falsa ch’accusò Gioseppo;
l’altr’è ‘l falso Sinon greco di Troia:
per febbre aguta gittan tanto leppo”.
97
E l’un di lor, che si recò a noia
forse d’esser nomato sì oscuro,
col pugno li percosse l’epa croia.
100
Quella sonò come fosse un tamburo;
e mastro Adamo li percosse il volto
col braccio suo, che non parve men duro,
103
dicendo a lui: “Ancor che mi sia tolto
lo muover per le membra che son gravi,
ho io il braccio a tal mestiere sciolto”.
106
Ond’ei rispuose: “Quando tu andavi
al fuoco, non l’avei tu così presto;
ma sì e più l’avei quando coniavi”.
109
E l’idropico: “Tu di’ ver di questo:
ma tu non fosti sì ver testimonio
là ‘ve del ver fosti a Troia richesto”.
112
“S’io dissi falso, e tu falsasti il conio”,
disse Sinon; “e son qui per un fallo,
e tu per più ch’alcun altro demonio!”.
115
“Ricorditi, spergiuro, del cavallo”,
rispuose quel ch’avea infiata l’epa;
“e sieti reo che tutto il mondo sallo!”.
118
61. l’infelicità di maestro Adamo. Io ebbi in vita
più di quel che volli ed ora, ahimè!, bramo una goccia d’acqua. 64. I ruscelletti, che dai verdi colli del
Casentino discendono giù in Arno facendo i loro
canali freschi e inzuppati d’acqua, 67. mi stanno
sempre davanti agli occhi, e non invano, perché la
loro immagine mi fa sentir la sete più del male che
mi fa dimagrire il volto. 70. La severa giustizia, che
mi tormenta, trae motivo dal luogo in cui peccai,
per farmi sospirare di più. 73. Lì, nel Casentino, si
trova il castello dei conti Guidi da Romena, dove
falsificai la lega che reca impressa l’immagine di
[Giovanni] Battista (=il fiorino). Perciò lasciai il
mio corpo bruciato lassù. 76. Ma, se io vedessi qui
l’anima trista di Guido o di Alessandro o di lor fratello, non scambierei questo piacere con quello di
bere alla fonte Branda. 79. Qui dentro c’è già
l’anima di uno di loro (=Guido), se le ombre arrabbiate che qui si aggirano dicono il vero. Ma che cosa mi giova con queste membra che m’impediscono
di muovermi? 82. Se io fossi ancora tanto agile, da
potermi muovere in cento anni anche soltanto di
qualche pollice, mi sarei già messo in cammino verso il fondo della bolgia, 85. per cercarlo tra questa
gente deforme, anche se la bolgia ha la circonferenza di undici miglia ed è larga non meno di mezzo
miglio. 88. Per colpa loro io mi trovo in mezzo a
questa famiglia, perché m’indussero a batter fiorini
che avevano tre carati di metallo vile.» 91. Ed io a
lui: «Chi son quei due tapini, che per la febbre fumano come le mani bagnate d’inverno e giacciono
stretti alla tua destra?». 94. «Li trovai qui» rispose,
«quando precipitai in questa bolgia. Non si mossero
mai e credo che non si muoveranno in eterno. 97.
Una è la falsa (=la moglie di Putifarre) che accusò
Giuseppe; l’altro è il falso Sinone, greco di Troia.
Per la febbre altissima mandano questa gran puzza
di olio bruciato.» 100. Uno di loro, forse indispettito dal modo spregevole in cui era stato indicato, gli
diede un pugno sulla pancia gonfia e dura. 103. Essa risuonò come fosse un tamburo. Maestro Adamo
a sua volta lo colpì sul viso con un pugno che non
parve meno duro, 103. dicendogli: «Anche se non
posso muover le membra rese pesanti dall’idropisia,
ho ancora il braccio capace di colpire». 109. Egli
rispose: «Quando tu andavi al rogo, non l’avevi così
rapido. L’avevi così agile, e anche di più, quando
coniavi moneta». 112. E l’idropico: «Tu dici il vero
in questo caso; ma tu non fosti un testimone così verace, quando a Troia ti fu chiesto di dire il vero».
115. «Se io dissi il falso, tu falsasti il conio (=la
moneta) disse Sinone; «io son qui per un solo inganno, tu sei qui per più inganni di qualsiasi demonio!»
118. «Ricòrdati, o spergiuro, del cavallo di Troia»
rispose quel che aveva la pancia gonfia, «vergògnati
che tutto il mondo lo sa!»
Divina commedia. Inferno, a cura di P. Genesini 91
“E te sia rea la sete onde ti crepa”,
disse ‘l Greco, “la lingua, e l’acqua marcia
che ‘l ventre innanzi a li occhi sì
t’assiepa!”.
121
Allora il monetier: “Così si squarcia
la bocca tua per tuo mal come suole;
ché s’i’ ho sete e omor mi rinfarcia,
124
tu hai l’arsura e ‘l capo che ti duole,
e per leccar lo specchio di Narcisso,
non vorresti a ‘nvitar molte parole”.
127
Ad ascoltarli er’io del tutto fisso,
quando ‘l maestro mi disse: “Or pur mira,
che per poco che teco non mi risso!”.
130
Quand’io ‘l senti’ a me parlar con ira,
volsimi verso lui con tal vergogna,
ch’ancor per la memoria mi si gira.
133
Qual è colui che suo dannaggio sogna,
che sognando desidera sognare,
sì che quel ch’è, come non fosse, agogna,
136
tal mi fec’io, non possendo parlare,
che disiava scusarmi, e scusava
me tuttavia, e nol mi credea fare.
139
“Maggior difetto men vergogna lava”,
disse ‘l maestro, “che ‘l tuo non è stato;
però d’ogne trestizia ti disgrava.
142
E fa ragion ch’io ti sia sempre allato,
se più avvien che fortuna t’accoglia
dove sien genti in simigliante piato:
145
ché voler ciò udire è bassa voglia”. 148
121. «E tu vergògnati della sete» disse il greco,
«che ti fa screpolare la lingua e dell’umore guasto
che davanti agli occhi ti gonfia il ventre come una
siepe!» 124. E il monetiere: «Che ti si squarci la tua
bocca per la febbre ora come sempre!, perché, se io
ho sete e se l’umor maligno mi gonfia [il ventre],
127. tu hai l’arsura e il capo che ti duole. Né ti faresti pregar molto per leccar lo specchio di Narciso
(=l’acqua)». 130. Io ero tutto proteso ad ascoltarli,
quando il maestro mi disse: «Continua pure a guardare e tra poco litigo anch’io con te!». 133. Quando
lo sentii parlare con voce adirata, mi volsi verso di
lui con una tale vergogna che ancora me ne ricordo.
136. Come colui che sogna e che, mentre sogna, desidera di star sognando, tanto che desidera di sognare come se non stesse sognando; 139. così mi feci
io, che non riuscivo a parlare e che volevo scusarmi,
ma che mi scusavo proprio con il silenzio, anche se
non credevo di farlo. 142. «Una vergogna minore
della tua lava una colpa maggiore di quanto la tua
non sia stata» disse il maestro; «perciò deponi ogni
rammarico. 145. Fa’ conto che io ti sia sempre a
fianco, se mai succederà che la fortuna ti faccia incontrare genti litigiose come queste, 148. perché voler ascoltare ciò è un desiderio meschino.»
I personaggi
Giunone, moglie di Giove, è gelosa di Sèmele, figlia di Cadmo, re di Tebe, con la quale il marito
l’aveva tradita. Punisce crudelmente la fanciulla,
quindi si vendica anche di Cadmo e dei tebani. Fa
impazzire Atamànte, re di Orcómeno, marito di Ino
(una delle figlie di Cadmo), il quale scambia la moglie e i due figlioletti Melicerta e Learco per una
leonessa e due leoncini e li cattura con le reti. Uccide Learco scagliandolo contro un sasso. La moglie
fugge con l’altro figlio, e si getta da una ruppe in
mare, dove affoga. Giove poi li trasforma in divinità
marine. La fonte di Dante è Ovidio, Metam., IV,
512-560.
Ecùba, moglie di Priamo, re di Troia, impazzisce
per il dolore quando, divenuta schiava di Ulisse
dopo la distruzione della città, viene a sapere che la
figlia Polisséna era stata uccisa da Pirro sulla tomba
del padre Achille, e che il figlio Polidóro, da lei
prediletto, era stato ucciso da Polimestore, re di
Tracia. La fonte di Dante è Ovidio, Metam., XIII,
399-575.
Griffolino d’Arezzo ha fama di alchimista. Muore
bruciato vivo prima del 1272, con l’accusa di essere
un eretico.
Mirra, figlia del re di Cipro Cinira, s’innamora del
padre e falsa la propria identità per avere un amplesso con lui. Quando il padre scopre l’inganno, la
donna ripara in Arabia, dove gli dei la trasformano
nella pianta che porta il suo nome. La fonte di Dante è Ovidio, Metam., X, 298-502.
Gianni Schicchi di Firenze, su richiesta di Simone
Donati, che temeva di essere diseredato dallo zio
Buoso, si sostituisce al morente, chiama il notaio e
fa testamento a favore di Simone, senza dimenticare il suo tornaconto: una mula (o una cavalla), che
doveva essere di straordinaria bellezza, e un legato
di cento fiorini d’oro. Muore prima del 1280.
Capocchio da Firenze (o di Siena) ha fama di saper
contraffare ogni uomo e ogni cosa che volesse.
Muore bruciato vivo a Siena nel 1293, con l’accusa
di essere alchimista.
Mastro Adamo, forse l’inglese Adam de Anglia,
falsifica monete per i conti Guidi di Romena, un
borgo che sorge nel Casentino, sulla riva destra dell’Arno, tra Firenze e Bologna. È scoperto, condannato al rogo e bruciato vivo dai fiorentini nel 1281.
Sinone, un soldato abile nella simulazione, è deliberatamente lasciato lacero e contuso sulla spiaggia di
Troia dagli achei, che fingono di partire (in realtà si
nascondono dietro l’isola di Tenédo). Egli riesce a
convincere i troiani ad introdurre dentro le mura il
cavallo in legno, nel quale erano nascosti alcuni
guerrieri. Costoro, nel piano escogitato da Ulisse,
devono uscire di notte ed attaccare i troiani immersi
nel sonno, in concomitanza con il ritorno della flotta
achea. Sinone è convincente e il piano di Ulisse riesce. La fonte di Dante è Virgilio, Eneide, II.
La moglie del re d’Egitto Putifarre vuole sedurre
Giuseppe, figlio del patriarca Giacobbe. Questi la
respinge. Allora la donna, per vendicarsi, lo accusa
presso il marito di averla insidiata (Gn 36).
Divina commedia. Inferno, a cura di P. Genesini 92
Commento
1. L’inizio del canto prepara l’incontro con i personaggi che di lì a poco appaiono. Il poeta usa ben due
riferimenti a storie narrate nella cultura classica – la
cultura per definizione –, per innalzare il tono del
canto. La cultura classica viene sentita come eterna,
valida anche per il presente. Essa però presenta un
unico limite: il fatto che si affida alla ragione e che
non conosce la rivelazione. Di qui deriva la necessità di completarla con il cristianesimo. Anche in altre occasioni il poeta aveva iniziato il canto con
ampi riferimenti alla cultura greca e latina, ad esempio in If XII, 9-15, XXVI, 6-15.
1.1. Il riferimento però serve anche ad accentuare la
degradazione in cui si trovano i dannati. Il poeta fa i
due esempi e poi continua dicendo: «Ma non si videro mai furie di Tebe né di Troia tanto crudeli contro qualcuno nel ferir bestie o membra umane quanto io vidi due ombre smorte e nude (=Mirra e Gianni Schicchi) che, mordendo altri dannati, correvano
all’impazzata per la bolgia, come fa il porco quando
gli si apre il porcile» (vv. 22-27). La degradazione
appare anche nell’aspetto fisico degli altri dannati,
che compaiono sùbito dopo. D’altra parte il peccato
è degradazione morale e tale degradazione si esprime efficacemente e visibilmente attraverso gli atti
bestiali e la degradazione fisica.
2. I personaggi sono numerosi e la scena è movimentata. Il poeta ricorre a una variazione: riprende e
riarticola un’invenzione narrativa che aveva già sperimentato in If XIII con Pier delle Vigne, Lano da
Siena e Giacomo da Sant’Andrea. I personaggi con
cui egli dialoga o che, comunque sia, sono presenti
(alcuni dannati parlano di altri dannati che si trovano lì vicino) sono ben nove: egli, Griffolino, Mirra e Gianni Schicchi, Capocchio, poi maestro Adamo, Sinone e la moglie di Putifarre, infine Virgilio.
3. La bolgia punisce i falsari. Mirra ha falsato se
stessa. Gianni Schicchi ha falsato Simone Donati.
Capocchio di Firenze e Griffolino d’Arezzo hanno
falsato le monete. Mastro Adamo ha falsato il fiorino. Sinone e la moglie di Putifarre hanno falsato la
verità. Nel Medio Evo i falsari di monete erano bruciati vivi, perché con il loro comportamento minacciavano i commerci, si appropriavano di ricchezza
altrui, facevano perdere fiducia nella moneta. La
società o, meglio, la città si difendeva con estrema
durezza. Il Medio Evo però condannava con la stessa durezza anche chi falsava l’aspetto delle persone.
Nel caso specifico Gianni Schicchi finge di essere
Buoso Donati. Il motivo di questa durezza è che la
falsificazione di una persona come la falsificazione
delle monete provocava notevoli danni alla società
(le carte di identità e i documenti di riconoscimento
dovevano essere ancora inventati e il riconoscimento di una persona era particolarmente difficile, se si
escludeva la conoscenza diretta). Di qui la necessità
di prendere provvedimenti estremi.
3.1. A parte questi motivi il Medio Evo ha sempre
un particolare rifiuto nei confronti di chi è doppio,
di chi sa fingere qualcosa di diverso da ciò che è.
Peraltro l’ostilità verso i commedianti, che portava
a seppellirli in terra sconsacrata, dura fino a Novecento inoltrato. Inoltre Dio è Verità. Il rifiuto
dell’inganno riguarda anche i casi in cui l’inganno
dovrebbe essere legittimo. Invece sono condannati
all’inferno sia Guido da Montefeltro, sia Sinone, sia
la moglie di Putifarre. Insomma neanche in ambito
militare e in ambito amoroso l’inganno o la falsità
sono legittimi. Ben inteso, se in guerra o in amore
non ricorri all’inganno, non vinci, sei sconfitto, puoi
perdere gli averi ed anche la vita. Ma questo è un
altro discorso! All’interessato spetta di fare la scelta: vincere in guerra o in amore, e finire all’inferno;
o perdere la battaglia, e salvare l’anima. Ma per
Dante è meglio andare all’inferno (e divenire famosi) piuttosto che vivere senza infamia e senza lode e
finire tra gli ignavi che sulla terra non hanno lasciato alcuna traccia e alcun ricordo di sé. Però la scappatoia ci sarebbe: intanto vincere, poi pentirsi di un
pentimento sincero; fare come Bonconte da Montefeltro (Pg V), non come suo padre Guido (If
XXVII). Si evita l’inferno e si finisce in purgatorio.
Le pene sono ugualmente dolorose, ma almeno non
sono eterne.
3.2. L’attaccamento alla verità provoca comprensibilmente infiniti tentativi di inganno e di frode. Per
questo motivo ben tre giornate del Decameron
(1349 –51), la settima, l’ottava e la nona sono dedicate all’inganno e alla beffa.
3.3. Il timore per la menzogna è tale che il Medio
Evo applica in tutti i casi questo rifiuto e questa
condanna di tutto ciò che non è veritiero. La verità
come valore proposta dal Vangelo e la tesi che Dio
è verità sono applicate con decisione anche all’economia. La fragilità della società e un senso spiccato
della giustizia e della verità lo imponevano. Questa
mentalità non scompare con la fine del Medio Evo:
nel Cinquecento ci sono infiniti manuali che insegnano a difendere se stessi e la propria vita privata
senza ricorrere alla menzogna e alla falsità.
4. Dante esce dai limiti del canto (questa è una delle tante variazioni): aveva già incontrato Griffolino
d’Arezzo e Gianni Schicchi alla fine del canto precedente. Lo farà anche in If XXXIII, con il conte
Ugolino della Gherardesca. Intanto il poeta introduce un’altra novità: Griffolino lo accompagna e gli
indica i dannati. Nel purgatorio Sordello da Goito
accompagna per tre canti il poeta (Pg VI-VIII); e
Stazio per tredici (Pg XXI-XXXIII). Nel Paradiso il
poeta dedicherà ben tre canti al trisavolo Cacciaguida (Pd XV-XVII).
5. Il poeta non dialoga con i dannati: Griffolino gli
indica la scellerata Mirra e Gianni Schicchi e racconta la storia di quest’ultimo. Alcuni dannati restano silenziosi, altri parlano. Maestro Adamo racconta diffusamente la sua storia. E indica anche altri
due dannati: la moglie di Putifarre e Sinone, di cui
racconta rapidamente la storia. Infine il poeta assiste
affascinato allo scambio di accuse tra maestro Adamo e Sinone, provocando il rimprovero di Virgilio
(che appare soltanto a questo punto), con cui si conclude il canto. Anche in questo caso fa uso della variazione. Dal punto di vista narrativo sarebbe stato
poco interessante se egli faceva sempre domande
dirette agli interlocutori e questi gli rispondevano.
Divina commedia. Inferno, a cura di P. Genesini 93
6. I dannati mantengono i vizi che avevano in vita:
l’invidia, l’odio, la sete di vendetta, l’ira, l’impulsività e l’istintualità, il compiacimento nel vedere le
sofferenze degli altri dannati. La degradazione morale è espressa dal comportamento bestiale come
dalle deformazioni fisiche: mentre erano sulla terra,
la vita fisica ha avuto il sopravvento sulla vita spirituale.
6.1. Nell’ottavo cerchio sono puniti i fraudolenti,
nella decima bolgia la sottospecie dei falsari. I falsari della persona corrono come furie e mordono
rabbiosamente gli altri dannati (Gianni Schicchi). I
falsari di moneta sono deformati dall’idropisia e sono straziati dalla sete (maestro Adamo). I falsari di
parole sono orribilmente assetati (Sinone e la moglie
di Putifarre).
7. Dante è affascinato dal battibecco e dalle invettive tra maestro Adamo e Sinone. Chi inizia – e senza
nessun motivo, se non il veleno della maldicenza e
la volontà d’infierire – è mastro Adamo, che chiama
Sinone greco di Troia. Sinone giustamente si offende, interrompe il silenzio di 2.425 anni e sferra un
pugno al falsario... L’eccessivo interesse, anzi il
piacere e il compiacimento provato nell’ascoltare il
battibecco dei dannati provoca l’intervento ed il
rimprovero di Virgilio. Il rimprovero è rapido, ma
sufficiente a far soffrire il poeta. Anche altrove Virgilio fa un rapido intervento, per mostrare la sua
presenza (ad esempio in If XV, 97-99). In questo caso la vergogna dimostrata da Dante spinge Virgilio
ad usare parole di comprensione verso il poeta: «Il
pentimento che hai dimostrato ti scusa. Ricòrdati
però che io ti sono sempre al fianco. Se incontri ancora genti che litigano, lascia perdere. È un comportamento poco decoroso mettersi ad ascoltarle» (vv.
141-148).
7.1. Altrove il poeta latino è soddisfatto del comportamento di Dante: quando chiede di vedere Filippo Argenti tuffato nelle acque fangose dello Stige
(If VIII, 52-63); quando questi inveisce contro la
simonia dei papi (If XIX, 120-132), quando si rifiuta di togliere le incrostazioni di ghiaccio che de’
Manfredi ha sugli occhi (If XXXIII, 148-150). Ma...
7.2. Anche Virgilio si comporta in séguito in modo
scorretto, e si sente rimproverato anche se nessuno
lo rimprovera. Davanti al canto di Casella, il poeta
latino ascolta affascinato come le altre anime. Interviene Catone, che invita le anime ad andare a farsi
belle. Non invita i poeti, che non cadono sotto la sua
giurisdizione (Pg I, 106-133). Ma il rimprovero era
implicito – Catone è vox Dei – e Virgilio prova un
amaro rimorso (Pg II, 7-9). Ben inteso, Virgilio si
sente sicuro all’inferno, si fa cogliere in errore nel
purgatorio. Nel paradiso non c’è più. Non arriva.
8. Dante fa un’osservazione psicologica complicata
e veritiera, sentendo il rimprovero di Virgilio perché
ascoltava con piacere il litigio di maestro Adamo e
di Sinone: «Quando lo sentii parlare con voce adirata, mi volsi verso di lui con una tale vergogna che
ancora me ne ricordo. Come colui che sogna e che,
mentre sogna, desidera di star sognando, così che
desidera di sognare come se non stesse sognando;
così mi feci io, che non riuscivo a parlare e che volevo scusarmi, ma che mi scusavo proprio con il silenzio, anche se non credevo di farlo» (vv. 133-
141). Il lettore intuisce o capisce ciò che il poeta
dice, ma non lo sa esprimere con le sue parole. Servirebbe un lungo commento. I versi riescono a riprodurre fisicamente il momento in cui si passa dal
dormiveglia alla veglia e non si riesce a capire se si
sta sognando o se si è svegli. E si desidera di stare
sognando, perché la situazione, se fosse reale, cioè
se fossimo svegli, non sarebbe gradevole. E per fortuna si sta sognando...
9. Presentando il battibecco tra maestro Adamo e
Sinone, Dante recupera quel particolare componimento poetico che è il contrasto (vv. 91-129). Il
contrasto è un qualsiasi componimento poetico a
botta e risposta. Maestro di questo tipo di componimenti è Cecco Angiolieri, che scrive diversi sonetti
su lui e l’amante Becchina, che si amano o non si
amano ma che da bravi amanti litigano. «Becchin’amor!» «Che voi, falso tradito.»
10. Alla fine del canto Virgilio rimprovera aspramente Dante, perché ha ascoltato con piacere il battibecco tra maestro Adamo e Sinone. Altrove Virgilio aveva espresso il suo apprezzamento per le parole del poeta che aveva rimproverato Nicolò III Orsini, un papa simoniaco (If XIX, 121-132). Ma anche
il poeta latino ha le sue debolezze: in If XXI si fa
ingannare dai diavoli e se ne accorge nel canto successivo, quando ormai è troppo tardi. In Pg II, 118-
133, e III, 1-9, si lascia affascinare dal canto di Casella e si sente rimproverato da Catone, il guardiano
del purgatorio (che invece sta rimproverando le anime negligenti).
La struttura del canto è semplice: 1) due dannati,
Mirra e Gianni Schicchi, corrono all’impazzata per
la bolgia e azzannano i dannati; 2) Griffolino, un
altro dannato, racconta al poeta la loro storia: Mirra
si travestì per divenire l’amante del padre; l’altro si
finse Buoso Donati per avere una cavalla; 3) un
dannato, maestro Adamo, si rivolge a Dante e racconta la sua storia: per i conti Guidi da Romena ha
falsificato il fiorino ed è finito bruciato sul rogo; 4)
parla anche di due dannati davanti a lui: la moglie
di Putifarre e il greco Sinone; 5) maestro Adamo ha
poi uno scambio di accuse e di invettive con Sinone;
6) a cui Dante assiste con grande interesse; 7) Virgilio interviene e lo rimprovera aspramente: voler assistere a una tale scena è un comportamento meschino.
Divina commedia. Inferno, a cura di P. Genesini 94
Canto XXXIII
La bocca sollevò dal fiero pasto
quel peccator, forbendola a’capelli
del capo ch’elli avea di retro guasto.
1
Poi cominciò: “Tu vuo’ ch’io rinovelli
disperato dolor che ‘l cor mi preme
già pur pensando, pria ch’io ne favelli.
4
Ma se le mie parole esser dien seme
che frutti infamia al traditor ch’i’ rodo,
parlar e lagrimar vedrai insieme.
7
Io non so chi tu se’ né per che modo
venuto se’ qua giù; ma fiorentino
mi sembri veramente quand’io t’odo.
10
Tu dei saper ch’i’ fui conte Ugolino,
e questi è l’arcivescovo Ruggieri:
or ti dirò perché i son tal vicino.
13
Che per l’effetto de’ suo’ mai pensieri,
fidandomi di lui, io fossi preso
e poscia morto, dir non è mestieri;
16
però quel che non puoi avere inteso,
cioè come la morte mia fu cruda,
udirai, e saprai s’e’ m’ha offeso.
19
Breve pertugio dentro da la Muda
la qual per me ha ‘l titol de la fame,
e che conviene ancor ch’altrui si chiuda,
22
m’avea mostrato per lo suo forame
più lune già, quand’io feci ‘l mal sonno
che del futuro mi squarciò ‘l velame.
25
Questi pareva a me maestro e donno,
cacciando il lupo e ‘ lupicini al monte
per che i Pisan veder Lucca non ponno.
28
Con cagne magre, studiose e conte
Gualandi con Sismondi e con Lanfranchi
s’avea messi dinanzi da la fronte.
31
In picciol corso mi parieno stanchi
lo padre e ‘ figli, e con l’agute scane
mi parea lor veder fender li fianchi.
34
Quando fui desto innanzi la dimane,
pianger senti’ fra ‘l sonno i miei figliuoli
ch’eran con meco, e dimandar del pane.
37
Ben se’ crudel, se tu già non ti duoli
pensando ciò che ‘l mio cor s’annunziava;
e se non piangi, di che pianger suoli?
40
Già eran desti, e l’ora s’appressava
che ‘l cibo ne solea essere addotto,
e per suo sogno ciascun dubitava;
43
e io senti’ chiavar l’uscio di sotto
a l’orribile torre; ond’io guardai
nel viso a’ mie’ figliuoi sanza far motto.
46
Io non piangea, sì dentro impetrai:
piangevan elli; e Anselmuccio mio
disse: “Tu guardi sì, padre! che hai?”.
49
Perciò non lacrimai né rispuos’io
tutto quel giorno né la notte appresso,
infin che l’altro sol nel mondo uscìo.
52
Come un poco di raggio si fu messo
nel doloroso carcere, e io scorsi
per quattro visi il mio aspetto stesso,
55
ambo le man per lo dolor mi morsi;
ed ei, pensando ch’io ‘l fessi per voglia
di manicar, di subito levorsi
58
1. Quel peccatore sollevò la bocca dal pasto feroce,
forbendola con i capelli del capo, che egli aveva già
guastato dietro. 4. Poi cominciò: «Tu vuoi che io
rinnovi il dolore disperato che mi opprime il cuore
soltanto a pensarci, prima che io ne parli. 7. Ma, se
le mie parole devono esser il seme che frutti infamia
al traditore che io rodo, mi vedrai parlare e insieme
piangere. 10. Io non so chi tu sei né in che modo sei
venuto quaggiù, ma mi sembri veramente di Firenze
quando ti ascolto. 13. Tu devi sapere che io fui il
conte Ugolino della Gherardesca e che costui è
l’arcivescovo Ruggieri degli Ubaldini. Ora ti dirò
perché gli sono un vicino così molesto. 16. Non occorre dirti che per i suoi malvagi intrighi, fidandomi
di lui, io fui catturato e poi ucciso. 19. Perciò udrai
ciò che non puoi aver saputo, cioè come la mia morte fu crudele, e deciderai se mi ha offeso. 22. Una
stretta feritoia dentro la torre della Muta [dei Gualandi], che da me ha preso il nome di torre della
fame e che richiuderà ancora altri [prigionieri], 25.
mi aveva già mostrato più lune attraverso la sua apertura, quando io feci un sogno funesto, che mi
squarciò il velo del futuro. 28. Costui appariva a me
la guida ed il signore della brigata che cacciava il
lupo e i lupetti sul monte san Giuliano, il quale impedisce ai pisani di veder Lucca. 31. Aveva messo
in prima fila i Gualandi, i Sismondi e i Lanfranchi,
con cagne magre (=il popolo), avide di preda e ben
addestrate. 34. Dopo una breve corsa mi apparivano
stanchi il padre ed i figli e mi pareva di vedere [le
cagne] azzannare i loro fianchi con i denti appuntiti.
37. Quando, prima del giorno, mi destai, sentii
pianger nel sonno i miei figli, che erano con me, e
chiedermi del pane. 40. Sei ben crudele, se già non
t’addolori pensando a ciò che si annunziava al mio
cuore. E, se non piangi, per che cosa sei solito piangere? 43. Erano già svegli e si avvicinava il momento in cui di solito ci veniva portato il cibo, ma a
causa del sogno ciascuno dubitava. 46. Sentii inchiodare l’uscio sottostante di quell’orribile torre,
perciò guardai nel viso i miei figli senza dir parole.
49. Io non piangevo, tanto ero impietrito dentro.
Piangevano essi. Il mio Anselmuccio disse: “Tu ci
guardi così, o padre. Che cos’hai?”. 52. Io non piansi né risposi per tutto quel giorno e per la notte che
seguì, finché il nuovo sole non sorse sull’orizzonte.
55. Quando entrò un po’ di luce nel carcere doloroso e io vidi in quei quattro volti il mio stesso aspetto, 58. per il dolore mi morsi ambedue le mani. Essi,
pensando che lo facessi per il desiderio di mangiare,
sùbito si alzarono 
Divina commedia. Inferno, a cura di P. Genesini 95
e disser: “Padre, assai ci fia men doglia
se tu mangi di noi: tu ne vestisti
queste misere carni, e tu le spoglia”.
61
Queta’mi allor per non farli più tristi;
lo dì e l’altro stemmo tutti muti;
ahi dura terra, perché non t’apristi?
64
Poscia che fummo al quarto dì venuti,
Gaddo mi si gittò disteso a’ piedi,
dicendo: “Padre mio, ché non mi aiuti?”.
67
Quivi morì; e come tu mi vedi,
vid’io cascar li tre ad uno ad uno
tra ‘l quinto dì e ‘l sesto; ond’io mi diedi,
70
già cieco, a brancolar sovra ciascuno,
e due dì li chiamai, poi che fur morti.
Poscia, più che ‘l dolor, poté ‘l digiuno”.
73
Quand’ebbe detto ciò, con li occhi torti
riprese ‘l teschio misero co’denti,
che furo a l’osso, come d’un can, forti.
76
Ahi Pisa, vituperio de le genti
del bel paese là dove ‘l sì suona,
poi che i vicini a te punir son lenti,
79
muovasi la Capraia e la Gorgona,
e faccian siepe ad Arno in su la foce,
sì ch’elli annieghi in te ogne persona!
82
Ché se ‘l conte Ugolino aveva voce
d’aver tradita te de le castella,
non dovei tu i figliuoi porre a tal croce.
85
Innocenti facea l’età novella,
novella Tebe, Uguiccione e ‘l Brigata
e li altri due che ‘l canto suso appella.
88
Noi passammo oltre, là ‘ve la gelata
ruvidamente un’altra gente fascia,
non volta in giù, ma tutta riversata.
91
Lo pianto stesso lì pianger non lascia,
e ‘l duol che truova in su li occhi rintoppo,
si volge in entro a far crescer l’ambascia;
94
ché le lagrime prime fanno groppo,
e sì come visiere di cristallo,
riempion sotto ‘l ciglio tutto il coppo.
97
E avvegna che, sì come d’un callo,
per la freddura ciascun sentimento
cessato avesse del mio viso stallo,
100
già mi parea sentire alquanto vento:
per ch’io: “Maestro mio, questo chi move?
non è qua giù ogne vapore spento?”.
103
Ond’elli a me: “Avaccio sarai dove
di ciò ti farà l’occhio la risposta,
veggendo la cagion che ‘l fiato piove”.
106
E un de’ tristi de la fredda crosta
gridò a noi: “O anime crudeli,
tanto che data v’è l’ultima posta,
109
levatemi dal viso i duri veli,
sì ch’io sfoghi ‘l duol che ‘l cor
m’impregna,
un poco, pria che ‘l pianto si raggeli”.
112
Per ch’io a lui: “Se vuo’ ch’i’ ti
sovvegna,
dimmi chi se’, e s’io non ti disbrigo,
al fondo de la ghiaccia ir mi convegna”.
115
Rispuose adunque: “I’ son frate Alberigo;
i’ son quel da le frutta del mal orto,
che qui riprendo dattero per figo”.
118
61. e dissero: “O padre, proveremo meno dolore, se
ti cibi di noi: tu ci hai vestiti con queste misere carni, tu ora le puoi riprendere”. 64. Allora mi quietai,
per non renderli più tristi. Quel giorno e il giorno
successivo restammo tutti muti. Ahi, o terra senza
cuore, perché non ti apristi [e non ci hai inghiottiti]?
67. Dopo che giungemmo al quarto giorno, Gaddo
mi si gettò disteso ai piedi, dicendo: “O padre mio,
perché non mi aiuti?”. 70. Poi morì. E, come tu vedi
me, così io vidi cadere gli altri ad uno ad uno tra il
quinto e il sesto giorno. 73. Ormai cieco, io cominciai a brancolare sopra ciascuno e per due giorni li
chiamai, dopo che furon morti. Alla fine più che il
dolore poté il digiuno». 76. Quand’ebbe finito di
parlare, con gli occhi biechi riprese l’infelice teschio con i denti, che sull’osso furono forti come
quelli d’un cane. 79. Ahi, o Pisa, sei l’infamia delle
genti del bel paese dove il sì suona (=l’Italia). Poiché i vicini son lenti a punirti, 82. si muovano le isole di Capraia e di Gorgóna e facciano un argine
alla foce dell’Arno, così che anneghino tutti i tuoi
abitanti! 85. Anche se il conte Ugolino aveva fama
d’aver consegnato alcuni tuoi castelli, non dovevi
sottoporre i figli ad un supplizio così crudele. 88. O
nuova Tebe!, la giovane età rendeva innocenti Uguccione e Brigata e gli altri due già nominati. 91.
Noi passammo oltre (=nella Tolomea), là dove la
[crosta] gelata avvolge fra i tormenti altri dannati,
che hanno la faccia non rivolta in giù bensì rivolta
in su. 94. In quel luogo lo stesso pianto non permette
di piangere e il dolore, che trova un ostacolo sugli
occhi, ritorna indietro ed accresce il tormento, 97.
perché le lacrime [che si sono congelate per] prime
formano un nodo di ghiaccio e, come una visiera di
cristallo, riempiono tutta l’occhiaia che sta sotto il
ciglio. 100. Anche se, come ad un callo, il freddo
aveva tolto ogni sensibilità al mio viso, 103. mi pareva già di sentire alquanto vento. Perciò dissi: «O
maestro mio, chi provoca questo vento? In questo
luogo [senza sole] non cessa ogni movimento dell’aria?». 106. Ed egli a me: «Presto sarai dove
l’occhio darà risposta alla tua domanda e vedrai la
causa che in alto produce questo vento». 109. Allora uno dei tristi della crosta ghiacciata gridò a noi:
«O anime tanto crudeli da meritare la zona più profonda dell’inferno, 112. levàtemi dagli occhi le incrostazioni di ghiaccio così che possa sfogare un po’
il dolore che mi riempie il cuore, prima che il pianto
si congeli nuovamente». 115. Io a lui: «Se vuoi che
ti aiuti, dimmi chi sei. Se non ti libero gli occhi, mi
àuguro di andare nel fondo della ghiacciaia!». 118.
Allora rispose: «Io son frate Alberigo dei Manfredi,
son quello della frutta dell’orto del male. Qui raccolgo datteri per fichi». 
Divina commedia. Inferno, a cura di P. Genesini 96
“Oh!”, diss’io lui, “or se’ tu ancor morto?”.
Ed elli a me: “Come ‘l mio corpo stea
nel mondo sù, nulla scienza porto.
121
Cotal vantaggio ha questa Tolomea,
che spesse volte l’anima ci cade
innanzi ch’Atropòs mossa le dea.
124
E perché tu più volentier mi rade
le ‘nvetriate lagrime dal volto,
sappie che, tosto che l’anima trade
127
come fec’io, il corpo suo l’è tolto
da un demonio, che poscia il governa
mentre che ‘l tempo suo tutto sia vòlto.
130
Ella ruina in sì fatta cisterna;
e forse pare ancor lo corpo suso
de l’ombra che di qua dietro mi verna.
133
Tu ‘l dei saper, se tu vien pur mo giuso:
elli è ser Branca Doria, e son più anni
poscia passati ch’el fu sì racchiuso”.
136
“Io credo”, diss’io lui, “che tu m’inganni;
ché Branca Doria non morì unquanche,
e mangia e bee e dorme e veste panni”.
139
“Nel fosso sù”, diss’el, “de’ Malebranche,
là dove bolle la tenace pece,
non era ancor giunto Michel Zanche,
142
che questi lasciò il diavolo in sua vece
nel corpo suo, ed un suo prossimano
che ‘l tradimento insieme con lui fece.
145
Ma distendi oggimai in qua la mano;
aprimi li occhi”. E io non gliel’apersi;
e cortesia fu lui esser villano.
148
Ahi Genovesi, uomini diversi
d’ogne costume e pien d’ogne magagna,
perché non siete voi del mondo spersi?
151
Ché col peggiore spirto di Romagna
trovai di voi un tal, che per sua opra
in anima in Cocito già si bagna,
154
e in corpo par vivo ancor di sopra. 157
I personaggi
Ugolino della Gherardesca (?-1289) è di nobile ed
antica famiglia ghibellina. Per difendere i feudi sardi, si accorda con il genero Giovanni Visconti, di
parte guelfa. Tra il 1272 e il 1275 svolge un ruolo
importante sulla scena politica di Pisa, ma è costretto a lasciare la città a causa dei continui contrasti
con i Visconti. Vi ritorna nel 1276, insieme con i
Visconti, grazie a connivenze filoguelfe. Ottiene il
comando della flotta pisana nella guerra contro Genova, che si conclude con la sconfitta della Meloria
(1284). Per dividere la coalizione di comuni (Genova, Firenze, Lucca) contro Pisa, cede alcuni castelli ai fiorentini e ai lucchesi. Questo atto viene
interpretato come tradimento. Il ritorno dei prigionieri da Genova rialza le sorti dei ghibellini pisani,
che sono guidati dall’arcivescovo Ruggieri degli
Ubaldini e dalle famiglie più importanti della città:
Gualandi, Sismondi e Lanfranchi. Costoro riescono
a prendere il sopravvento prima su Nino Visconti,
poi sullo stesso Ugolino. Il conte viene imprigionato
nel 1288 con i due figli Gaddo e Simone e i due nipoti Anselmo e Nino, detto Brigata, e fatto morir di
fame con loro nove mesi dopo nella torre della Muda.
121. «Oh» gli dissi, «tu sei già morto?» Ed egli a
me: «Come il mio corpo si trovi lassù nel mondo,
non so proprio. 124. La Tolomea ha questo vantaggio, che spesso l’anima vi cade prima che Àtropo
l’abbia spinta. 127. E, affinché più volentieri tu mi
liberi tutto il viso dalle lacrime ghiacciate, sappi
che, non appena l’anima tradisce, 130. come feci io,
viene privata del corpo da un demonio, il quale poi
lo governa mentre trascorre tutto il tempo che deve
vivere.133. [Poi] essa precipita in questo pozzo. E
forse lassù in terra si vede ancora il corpo
dell’anima che sverna dietro di me. 136. Tu lo devi
sapere, se vieni soltanto ora quaggiù: è Branca Doria. Son passati parecchi anni da quando fu così richiuso». 139. «Io credo» gli dissi, «che tu
m’inganni, perché Branca Doria non è ancor morto,
e mangia e beve e dorme e veste panni.» 142. «Nella bolgia, che è più sopra, dei Malebranche» egli
disse, «là dove bolle la pece tenace, non era ancor
giunto Michele Zanche, 145. che questi lasciò il
diavolo al suo posto nel suo corpo. Così fece anche
un suo parente che tradì con lui. 148. Ora però stendi la mano verso di me ed àprimi gli occhi.» Io non
glieli apersi, e cortesia fu esser villano con lui. 151.
Ahi, o genovesi, uomini alieni da ogni buon costume
e pieni di ogni magagna, perché non siete eliminati
dal mondo? 154. Con il peggior spirito di Romagna
(=frate Alberigo) io trovai uno di voi (=Branca Doria), che per la sua opera di traditore con l’anima
già si bagna in Cocìto 157. e con il corpo appare
ancor vivo sulla terra.
Ruggieri degli Ubaldini (?-1295), nipote del cardinale Ottaviano degli Ubaldini (If X, 120), dal 1278
è arcivescovo di Pisa. Interviene nei contrasti tra il
conte Ugolino e il nipote Nino Visconti, associato
dallo zio al governo della città. Dopo la sconfitta
pisana della Meloria (1284) grazie all’aiuto delle
famiglie più importanti della città riesce prima a estromettere Nino dal potere, poi a imprigionare il
conte Ugolino che tenta di rientrare in città. Dopo la
morte del conte viene condannato dal papa Nicolò
III per il comportamento spietato tenuto. La morte
del pontefice gli permette di mantenere la diocesi
pisana fino alla morte (1295).
I Gualandi, i Sismondi e i Lanfranchi sono alcune
famiglie nobili di Pisa.
Frate Alberigo dei Manfredi di Faenza è un frate
gaudente e uno dei maggiori esponenti di parte
guelfa della città. Per un’offesa ricevuta entra in
conflitto con Alfredo e Alberghetto dei Manfredi.
Finge di volersi rappacificare e li invita ad un banchetto. Alla fine del pranzo dice ai servitori di portare la frutta. È il segnale convenuto con i sicari,
che li uccidono (1285). Il frate è ancora vivo quando il poeta immagina di fare il viaggio nell’oltretomba. 
Divina commedia. Inferno, a cura di P. Genesini 97
Branca Doria appartiene a una famiglia ghibellina
di Genova ed è genero di Michele Zanche. Per impadronirsi di alcune terre, invita il suocero ad un
banchetto e lo uccide con l’aiuto di un nipote o di
un cugino (1275 o 1290).
Michele Zanche è genero di Branca Dora, che lo
uccide con l’aiuto di un nipote o di un cugino (1275
o 1290). Ha fama di barattiere.
Malebranche indica collettivamente i diavoli che
nell’ottavo cerchio (quinta bolgia) stanno a guardia
dei barattieri. Sono provvisti di unghioni e di zanne,
con cui straziano i dannati. Usano anche lunghi uncini, per spingere i dannati sotto la pece.
La Tolomea è una delle quattro zone in cui si divide
il nono cerchio: Caina (traditori dei parenti), Antenora (traditori della patria), Tolomea (traditori degli ospiti) e Giudecca (traditori dei benefattori). Il
nome deriva da Tolomeo, un personaggio biblico
che invita ad un grande pranzo e poi uccide a tradimento Simone e i suoi due figli, per diventare signore della regione di Gerico (Mac 16, 11-16).
Àtropo è una delle tre Moire. Nella mitologia greca
tagliava il filo della vita umana. Le altre due sono
Làchesi e Cloto. Esse rispettivamente filavano e
tessevano il filo. Neanche Zeus, il padre e il più potente degli dei, poteva sottrarsi al volere delle
Moire.
Commento
1. L’incontro di Dante con il conte Ugolino della
Gherardesca inizia quasi alla fine del canto XXXII e
si conclude a metà del canto XXXIII: il poeta sperimenta anche questa possibilità narrativa. La parte
principale e più drammatica è proprio quella finale,
in cui il protagonista racconta la sua storia. In genere la parte più importante di un canto è posta al centro o alla fine; in questo caso essa coincide con la
prima metà del canto successivo (vv. 1-90).
1.2. Il canto è particolarmente intenso e drammatico
perché incomincia sùbito in medias res e perché è
angosciosa la scena che si presenta agli occhi del
poeta e del lettore: il dannato sta guastando la testa
del vescovo e si pulisce educatamente la bocca con i
capelli di questi per raccontare la sua tragica morte.
2. Il canto ha una struttura simmetrica: la storia del
conte e l’invettiva del poeta contro Pisa (vv. 1-90);
la storia di frate Alberigo, traditore degli ospiti, e
l’invettiva del poeta contro Genova (vv. 91-157).
La simmetria non è totale, altrimenti sarebbe stata
statica: la storia del conte Ugolino è drammatica ed
è ascoltata dal poeta; la storia di frate Alberigo si
presenta come un fatto di normale violenza quotidiana e vede il poeta attivo (interroga il dannato e si
rifiuta di mantenere la promessa di togliergli le lacrime ghiacciate dagli occhi). Inoltre il conte è concentrato tutto sulla sua storia e sul suo duplice
dramma personale e familiare, che coinvolge lui, i
due figli e i due nipoti; il frate invece racconta la
sua storia ed anche quella del suo vicino di pena,
Branca Doria.
3. «Poscia, più che ‘l dolor, poté ‘l digiuno» è un
verso che dice e non dice. Significa: «Più che il dolore [che è psicologico ed affettivo], poté uccidermi
il digiuno [che è materiale]» oppure significa: «Più
che il dolore [per la morte dei miei due figli e dei
miei due nipoti], ebbe potere su di me il digiuno,
[tanto da spingermi a nutrirmi delle loro carni]»? Il
conte si morde le mani, e i suoi figli interpretano
che lo fa non per il dolore della situazione, ma perché, come loro, ha fame, perciò gli offrono le loro
carni, che egli aveva generato. Anche la punizione
che il conte infligge al vescovo è ambigua: divora il
capo del suo nemico, perché questi lo ha fatto morire di fame con i figli ed i nipoti oppure perché lo
deve punire allo stesso modo, per averlo indotto a
nutrirsi dei figli? Il dramma del conte in parte è
svelato da Dante (il conte dice: «Tu non puoi sapere
come io morii...»), in parte resta ancora avvolto nel
mistero. Il conte non avrebbe mai rivelato a nessuno
i suoi ultimi istanti di vita ed avrebbe mantenuto il
segreto per sempre, in quanto essi lo coinvolgevano
in modo radicale, come individuo che voleva continuare a vivere e come padre (o meglio come capostipite) di una discendenza che lo avrebbe fatto sopravvivere nel tempo. L’antropofagia si sarebbe rivolta sia contro la sua discendenza, sia soprattutto
contro se stesso, poiché si stava togliendo la possibilità di superare la morte continuando a vivere nei
figli. Il dramma avviene sia a livello reale sia a livello simbolico. Il figlio si offre come nutrimento al
padre, mentre è ancora in vita. Dopo morto poteva
divenire effettivo nutrimento per il padre.
4. Il dramma del conte però si propone anche a livello simbolico: il figlio, anzi i figli, morti o vivi
che fossero, sono la discendenza o il simbolo della
discendenza del conte. Nutrendosi di loro, il conte
si toglieva anche a livello simbolico la possibilità
della discendenza. Per di più il conte neanche nutrendosi della loro carne aveva la possibilità di
sfuggire al suo destino di morte e di perpetuare in
altro modo la sua discendenza nel tempo.
5. Oggi è molto difficile capire questa problematica,
poiché il passato (gli antenati, la famiglia) ed il futuro (i figli, i nipoti) hanno perso importanza, e si
vive concentrati su se stessi, nel presente, in un eterno presente. Nel Medio Evo invece l’individuo,
per vivere, aveva bisogno della famiglia (gli antenati, i genitori, i figli), mentre oggi non ha bisogno né
dei genitori né dei figli. Può contare, anzi deve contare, unicamente su se stesso: i genitori sono un peso
economico ed hanno un’esperienza invecchiata e
inutilizzabile; i figli non sono la sicurezza ed il sostentamento per la vecchiaia, ma un incredibile costo economico che dura finché, verso i 30 anni, non
diventano autosufficienti, e che non ripaga affatto
con i vantaggi, cioè con gli affetti e con la continuazione della propria discendenza. Con la sua ferocia il dramma del conte Ugolino riesce a coinvolgere radicalmente il lettore (sia di ieri sia di oggi),
che immediatamente si chiede se il conte Ugolino
ha divorato o meno i corpi dei suoi figli e dei suoi
nipoti (all’orrore dell’antropofagia si aggiunge
quindi anche quello della necrofagia e della tecnofagia). Tanti crimini in uno…
6. La domanda però sùbito dopo si trasforma in una
riflessione più vasta (e di conseguenza più dramma-
Divina commedia. Inferno, a cura di P. Genesini 98
tica) sul significato della paternità, sull’importanza
dei figli come mezzo per perpetuare se stessi e sulla
ferocia dei tempi. Anche in questo caso Dante, che
non svela fino in fondo il dramma del conte, è il
deus ex machina di tutta l’operazione, che coinvolge ed «incastra» il lettore. Aveva usato soluzioni
narrative simili con «colui che fece per viltade il
gran rifiuto» (If III, 59-60), forse papa Celestino V;
e l’anonimo suicida fiorentino (If XIII, 139-151).
Ma aveva lasciato indeterminato anche il Veltro (If
I, 100-111) ed il «Cinquecento dieci e cinque»,
cioè il DXV, anagrammato in DUX (Pg XXXIII,
43). Il caso più vicino all’episodio del conte Ugolino è costituito da Piccarda Donati, la quale allude
soltanto alle sofferenze che ha provato, dopo che il
fratello Corso l’ha strappata dal convento, per darla
in sposa ad un compagno di partito: «Iddio si sa qual
poi mia vita fusi» (Pd III, 108).
7. Con la figura del conte Ugolino Dante sperimenta un’altra variazione sul tema della figura paterna.
Peraltro il canto può essere capito soltanto rapportandolo alla cultura e alla vita del sec. XIII: a) l’individuo è in costante pericolo di morte e può pensare di sopravvivere soltanto mettendo al mondo dei
figli, quindi soltanto nella sua discendenza; b)
l’individuo non ha vita propria, ma esiste soltanto
perché esiste la famiglia che lo ha generato; c) Dante che per molti anni vive lontano dai figli (e dalla
moglie, ma la moglie non sembra importante) sente
con un’intensità particolare il dramma ed il valore
di essere padri.
8. I critici che si sono chiesti se il conte ha o non ha
mangiato i figli si pongono una domanda superficiale e dimostrano di non avere capito né questo passo
né l’opera dantesca. In genere propendono per
l’ipotesi che il conte non abbia divorato i figli. Anzi
concludono con orgoglio e compiaciuti della propria
acribia che non ci sono documenti a sostegno della
tesi, come se tutti i fatti fossero certificati da altrettanti documenti – un’ipotesi assolutamente demenziale –; e non servisse la ragione e il buon senso per
formulare le domande e cercare le risposte. Essi
scambiano Dante per uno storico o un cronista e dimenticano costantemente che è poeta e che perciò
deve seguire le regole della poesia e della narrativa
(in questo caso non dire, far immaginare il lettore è
la soluzione più efficace). Dimenticano anche tutta
la problematica sulla paternità, che pervade la Divina commedia, da Cavalcante de’ Cavalcanti (If X,
52-72) al Padre celeste (Pg XI, 1-24).
8.1. Per di più, anche se si dimostrasse con assoluta
certezza la tesi dell’antropofagia (e della conseguente necrofagia) o la tesi opposta, il testo dantesco non ci guadagnerebbe né ci perderebbe niente: il
dramma del conte continuerebbe a colpire l’animo
del lettore. Lo stesso vale per molti altri casi:
l’identificazione assolutamente certa del Veltro (If
I, 100-111), di «colui che fece per viltade il gran
rifiuto» (If III, 59-60), dell’anonimo fiorentino (If
XIII, 130-152) o del «Cinquecento dieci e cinque»,
anagrammato in DUX (Pg XXXIII, 43). Dante non
chiarisce il dramma del conte, perché ciò è superfluo e banale (si passerebbe dalla tragedia al resoconto, alla cronaca minuta) e perché soltanto così
esso s’imprime in modo indelebile per sempre nella
memoria del lettore.
8.2. Il rispetto per il documento non va assolutizzato né dogmatizzato: in certi casi esso serve ed anzi è
necessario; in altri casi non serve ed anzi è controproducente. Oltre a questo il documento non è stato
scritto per le nostre esigenze, per le nostre domande,
perciò è normalmente di difficile interpretazione.
Ad esempio se una società non conosceva i virus, lo
storico o il filologo non possono fare domande corrette né ricevere risposte soddisfacenti sulla salute
della popolazione. E sull’argomento non trova nessun documento o trova documenti che parlano
d’altro (come il numero di decessi nei registri parrocchiali)... Questo atteggiamento non è neutrale,
come gli stessi filologi ingenuamente ritengono.
Proviene da una precisa filosofia e metodologia: il
Positivismo e il culto feticistico dei fatti. Curiosamente esso si sviluppa e si conclude nell’Ottocento
(1820-1890), ma a tutt’oggi continua ad imperversare in campo linguistico e filologico. La sua lotta
contro la metafisica e a favore della scienza è stata
meritevole, ma poi si è trasformata nel dogma dei
fatti, nel dogma dei documenti e nel dogma della
scienza. Esso è in assoluto l’atteggiamento meno
adatto per studiare e per capire il Medio Evo e
l’esplosione di simboli che caratterizza l’opera dantesca.
9. Peraltro è più facile porsi queste domande banali
e senza fantasia, che entrare nell’intensa problematica simbolica e poetica della Divina commedia.
Dante vuole coinvolgere il lettore. Ed è quello che
fa in tutta l’opera. In questo canto vuole fargli provare un sentimento di orrore (la scena del conte che
morde il cranio del vescovo, il racconto della morte
per fame del conte e dei figli, fatto dallo stesso conte, il sospetto di antropofagia), come in altri canti
aveva voluto fargli provare sentimenti di altro tipo
(di compassione per Francesca da Polenta, per
Ciacco ecc.). Anche sentimenti sadici, come succede sùbito dopo: « “Ora però stendi la mano verso di
me – dice frate Alberigo – ed àprimi gli occhi.” Io
non glieli apersi, e cortesia fu esser villano con lui»
(vv. 148-150) e com’era successo più sopra con Filippo Argenti: «Ed io: “O maestro, sarei molto desideroso di vederlo tuffato in quest’acqua sporca,
prima che noi uscissimo dal lago”. Ed egli a me:
“Prima che tu veda l’altra riva, sarai soddisfatto:
conviene (=è necessario) che tu goda di tale desiderio”. Poco dopo io vidi fare di costui un tale strazio
dalle genti della palude, che ne lodo ancora Dio e
ne ringrazio. Tutti gridavano: “Addosso a Filippo
Argenti!”; e il fiorentino dall’animo iracondo rivolgeva i denti contro se stesso» (If VIII, 52-63).
10. Anche in questo caso chiedersi se Dante è sadico significa porsi una domanda insensata: Dante è
poeta, e come tale deve coinvolgere il lettore. Lo
può coinvolgere soltanto con l’esagerazione, con i
forti sentimenti, con la varietà dei passi, con i forti
contrasti, con i grandi esempi, e provando egli stesso quei sentimenti negativi che ogni individuo
normalmente prova. Così il lettore sente più inten-
Divina commedia. Inferno, a cura di P. Genesini 99
samente la problematica del testo e s’immedesima
nel poeta e nei personaggi che egli crea. Per questo
motivo il poeta non si mette mai su un piedistallo di
assoluta perfezione; anzi fa costantemente il contrario: si fa anche rimproverare da Virgilio (If XXX,
130-148) e maltrattare da Beatrice (Pg, XXX, 55-
145). In Pd XVII, 136-142, fa dire giustamente a
Cacciaguida: «O figlio mio, nel corso del viaggio ti
sono stati mostrati soltanto i personaggi famosi, perché la gente presta fede soltanto agli esempi conosciuti».
11. Alla fine del racconto del conte Ugolino Dante
esplode in una durissima invettiva contro i pisani:
potevano prendersela con il conte, ma non con i figli, che per la giovane età erano innocenti. Con la
sua invettiva egli rafforza la richiesta di compassione e di rispetto per i figli avanzata dal conte. O meglio, prendendo le difese del conte e condividendo
quello che aveva detto, può sùbito dopo lanciare
l’invettiva, alla quale si aggiunge con forza e simmetricamente l’invettiva finale contro i genovesi.
Sul piano narrativo questa presa di posizione è estremamente efficace. Non è detto però che nella
pratica il politico Dante si sarebbe comportato in
modo diverso dai nemici del conte: così si faceva al
suo tempo, anche se ha dato in genere dimostrazione
di grande equilibrio. Anzi lo stesso poeta vede i suoi
figli coinvolti nella sua condanna: dopo il 1315, divenuti maggiorenni, sarebbero stati giustiziati, se
cadevano nelle mani dei fiorentini. Il fatto è che al
suo tempo non esisteva l’individuo, esisteva la famiglia. Perciò i figli del conte, se risparmiati, non
avrebbero apprezzato l’atto umanitario, avrebbero
cercato di vendicare il padre. Era un loro diritto e
un loro dovere, a cui non si sarebbero sottratti: la
giustizia privata, il diritto di faida, era riconosciuto
dalla legge. E la faida sarebbe continuata per anni e
anni; avrebbe coinvolto altre famiglie e avrebbe
causato disordini sociali... I nemici del conte hanno
pensato prudentemente di far fuori il conte e anche
tutta la sua famiglia. Così si sentivano più sicuri.
Anzi hanno voluto far morire il conte e i figli in un
modo atroce, per poter dare un esempio efficace anche ad eventuali altri nemici.
11.1. Il poeta invita alla pietà per i figli innocenti e
subito dopo è sadico verso frate Alberigo, che non
conosce e che non gli aveva fatto niente. E non gli
toglie il ghiaccio dagli occhi come gli aveva promesso. Debolezze umane!
11.2. In séguito mette in bocca queste parole a Jacopo del Càssero: Azzo VIII d’Este, che aveva
mandato i sicari ad ucciderlo, l’aveva odiato più del
giusto (Pg V, 77-78).
12. Francesca da Polenta e Paolo Malatesta sono la
prima coppia di personaggi puniti all’inferno (If V).
Altre coppie dell’inferno sono Farinata degli Uberti
e Cavalcante de’ Cavalcanti (If X), Ulisse e Diomede (If XXVI), quindi il conte Ugolino della Gherardesca e l’arcivescovo Ruggieri degli Ubaldini (If
XXXIII). Lo stesso poeta fa coppia prima con Virgilio (inferno e purgatorio), poi con Beatrice (paradiso
terrestre ed empìreo). I rapporti tra le anime accoppiate sono molteplici: Francesca e Paolo sono uniti
dall’amore; Farinata degli Uberti e Cavalcante de’
Cavalcanti sono legati da vincoli di parentela e dallo stesso peccato; Ulisse e Diomede sono legati
dall’amicizia terrena e dagli inganni che hanno perpetrato insieme; il conte Ugolino e l’arcivescovo
Ruggieri sono uniti da un odio implacabile.
13. Accanto alle coppie ci sono i solitari: il cespuglio dell’anonimo fiorentino, che si lamenta perché
Giacomo da Sant’Andrea gli è caduto addosso e gli
ha strappato le fronde (If XIII, 139-151), Capanèo,
che continua a bestemmiare la divinità da cui è stato
sconfitto, e, sùbito dopo, il gran veglio di Creta,
immobile e silenzioso (If XIV, 43-60; e 103-120),
Lucifero (If XXXIV, 28-60), Sordello da Goito, che
sta seduto solo soletto sulla spiaggia, in attesa di entrare in purgatorio (Pg VI, 58-66). Nel purgatorio e
nel paradiso non ci possono essere anime solitarie:
esse espiano coralmente. In paradiso invece le anime sono in costante comunione con Dio.
14. Con frate Alberigo il poeta si comporta coscientemente da villano. Ritiene ingiustificato un comportamento cortese o gentile. I tre termini indicano
valori diversi di tre classi sociali diverse. Villano è
l’abitante del borgo, cortese è l’abitante del castello, gentile è l’abitante della città. Il cortese si contrapponeva con orgoglio al villano. Il cittadino si
contrapponeva alle altre due classi. Anche l’educazione rivela la sua origine di classe...
15. ...insomma Dante sfrutta la compassione innata
e istintiva che in genere ognuno ha verso i bambini,
verso gli afflitti, verso i deboli e... imbroglia le carte: attribuisce ai figli la minore età, quando il nipote
Brigata è maggiorenne e per di più si è già macchiato le mani di un omicidio; e sfrutta il fatto che la ferocia della punizione fa dimenticare al lettore la
gravità della colpa e la legittimità della rappresaglia.
15.1. ...e senza fretta attende al varco il lettore. In
Pg VI, 17-18, egli incontra Gano (o il fratello Farinata) degli Scornigiani, ucciso nel 1287 da Nino,
soprannominato Brigata, nipote del conte Ugolino.
L’anima gli chiede suffragi. Marzucco, il padre di
Gano, si era fatto frate e aveva perdonato l’omicida
e il suo mandante, il conte Ugolino. Tocca al lettore
collegare i due canti, evitare la subdola trappola tesagli dal poeta e dimostrare un po’ d’intelligenza.
La struttura del canto è semplice: 1) il conte Ugolino della Gherardesca racconta la sua tragica storia:
venne imprigionato dall’arcivescovo Ruggieri degli
Ubaldini e fatto morire di fame con i figli ed i nipoti; 2) il poeta allora lancia un’invettiva contro i pisani: era giusto che si vendicassero del conte, che li
aveva traditi, ma non era giusto che punissero anche
i figli del conte, che per la giovane età erano innocenti; 3) sùbito dopo un altro dannato, frate Alberigo dei Manfredi, racconta la sua storia: ha invitato i
parenti, fingendo di far pace, e li ha uccisi alla frutta; 4) vicino a lui c’è Branca Doria, che ha ucciso il
suocero con l’aiuto di un parente; 5) il poeta allora
lancia un’invettiva contro i genovesi, che sono pieni
di ogni magagna.
Divina commedia. Inferno, a cura di P. Genesini 100
Canto XXXIV
“Vexilla regis prodeunt inferni
verso di noi; però dinanzi mira”,
disse ‘l maestro mio “se tu ‘l discerni”.
1
Come quando una grossa nebbia spira,
o quando l’emisperio nostro annotta,
par di lungi un molin che ‘l vento gira,
4
veder mi parve un tal dificio allotta;
poi per lo vento mi ristrinsi retro
al duca mio; ché non lì era altra grotta.
7
Già era, e con paura il metto in metro,
là dove l’ombre tutte eran coperte,
e trasparien come festuca in vetro.
10
Altre sono a giacere; altre stanno erte,
quella col capo e quella con le piante;
altra, com’arco, il volto a’ piè rinverte.
13
Quando noi fummo fatti tanto avante,
ch’al mio maestro piacque di mostrarmi
la creatura ch’ebbe il bel sembiante,
16
d’innanzi mi si tolse e fé restarmi,
“Ecco Dite”, dicendo, “ed ecco il loco
ove convien che di fortezza t’armi”.
19
Com’io divenni allor gelato e fioco,
nol dimandar, lettor, ch’i’ non lo scrivo,
però ch’ogne parlar sarebbe poco.
22
Io non mori’ e non rimasi vivo:
pensa oggimai per te, s’hai fior d’ingegno,
qual io divenni, d’uno e d’altro privo.
25
Lo ‘mperador del doloroso regno
da mezzo ‘l petto uscìa fuor de la ghiaccia;
e più con un gigante io mi convegno,
28
che i giganti non fan con le sue braccia:
vedi oggimai quant’esser dee quel tutto
ch’a così fatta parte si confaccia.
31
S’el fu sì bel com’elli è ora brutto,
e contra ‘l suo fattore alzò le ciglia,
ben dee da lui proceder ogne lutto.
34
Oh quanto parve a me gran maraviglia
quand’io vidi tre facce a la sua testa!
L’una dinanzi, e quella era vermiglia;
37
l’altr’eran due, che s’aggiugnieno a questa
sovresso ‘l mezzo di ciascuna spalla,
e sé giugnieno al loco de la cresta:
40
e la destra parea tra bianca e gialla;
la sinistra a vedere era tal, quali
vegnon di là onde ‘l Nilo s’avvalla.
43
Sotto ciascuna uscivan due grand’ali,
quanto si convenia a tanto uccello:
vele di mar non vid’io mai cotali.
46
Non avean penne, ma di vispistrello
era lor modo; e quelle svolazzava,
sì che tre venti si movean da ello:
49
quindi Cocito tutto s’aggelava.
Con sei occhi piangea, e per tre menti
gocciava ‘l pianto e sanguinosa bava.
52
Da ogne bocca dirompea co’ denti
un peccatore, a guisa di maciulla,
sì che tre ne facea così dolenti.
55
A quel dinanzi il mordere era nulla
verso ‘l graffiar, che talvolta la schiena
rimanea de la pelle tutta brulla.
58
1. «I vessilli del re dell’Inferno avanzano verso di
noi, perciò guarda avanti» disse il mio maestro,
«[per vedere] se riesci a distinguerlo [in questa oscurità].» 4. Come quando una grossa nebbia si leva
o quando nel nostro emisfero si fa notte, appare in
lontananza un mulino che il vento fa girare, 7. allora
mi parve di vedere un tale ordigno. Poi per il vento
mi strinsi dietro alla mia guida, perché non vi era
altro riparo. 10. Già ero – e con paura lo metto in
versi – là dove le ombre [dei dannati] erano tutte
coperte [dal ghiaccio] e trasparivano come pagliuzze nel vetro. 13. Alcune son distese; altre stanno
dritte, ora con il capo ora con le piante dei piedi;
altre, come un arco, piegano il volto verso i piedi.
16. Quando ci fummo fatti tanto avanti che al mio
maestro piacque di mostrarmi la creatura (=Lucifero) che ebbe belle sembianze, 19. mi si tolse davanti e mi fece fermare, dicendo: «Ecco Dite
(=Lucifero) ed ecco il luogo dove conviene (=è necessario) che ti armi di coraggio!». 22. Come io divenni raggelato [per la paura] e con la voce fioca,
non domandarmi, o lettore; ed io non te lo descrivo
perché ogni parlare sarebbe inadeguato. 25. Io non
morii e non rimasi vivo: pensa da parte tua, se hai
un po’ d’ingegno, come io divenni, privo di vita e
privo di morte! 28. L’imperatore del doloroso regno
da metà del petto usciva fuori della ghiacciaia: io
mi avvicinavo a un gigante più 31. di quanto i giganti non facciano con le sue braccia. Vedi dunque
quanto dev’essere [alto] l’intero corpo per esser adatto a tali braccia. 34. Se egli fu così bello come
ora è brutto e se contro il suo creatore alzò le ciglia
(=si ribellò), deve ben procedere da lui ogni lutto
(=male). 37. Oh quanto grande meraviglia apparve a
me, quando io vidi tre facce alla sua testa! Una era
davanti ed era rossa (=l’odio); 40. le altre due si aggiungevano a questa sopra la metà di ciascuna spalla
e si congiungevano [dietro], al posto della cresta.
43. La faccia di destra appariva [di un colore] tra il
bianco e il giallo (=l’impotenza), quella di sinistra
somigliava a coloro che vengono da quella regione
(=l’Etiopia) da cui il Nilo scende a valle (=era nera;
l’ignoranza). 46. Sotto ciascuna testa uscivano due
grandi ali, quanto era conveniente ad un uccello così grande: sul mare io non vidi mai vele così enormi!
49. Esse non avevano penne, ma erano come quelle
di pipistrello. Ed agitava quelle ali così che tre venti
si muovevano da lui: 52. per questo motivo [il lago
di] Cocìto era tutto gelato. Con sei occhi piangeva e
per tre menti gocciolava il pianto e la bava sanguinosa. 55. Da ogni bocca schiacciava con i denti un
peccatore come una gràmola, così che tre ne faceva
dolenti. 58. Per quello davanti il mordere [di Lucifero] era nulla rispetto al graffiare, tanto che talvolta la schiena rimaneva tutta priva della pelle. 
Divina commedia. Inferno, a cura di P. Genesini 101
“Quell’anima là sù c’ha maggior pena”,
disse ‘l maestro, “è Giuda Scariotto,
che ‘l capo ha dentro e fuor le gambe
mena.
61
De li altri due c’hanno il capo di sotto,
quel che pende dal nero ceffo è Bruto:
vedi come si storce, e non fa motto!;
64
e l’altro è Cassio che par sì membruto.
Ma la notte risurge, e oramai
è da partir, ché tutto avem veduto”.
67
Com’a lui piacque, il collo li avvinghiai;
ed el prese di tempo e loco poste,
e quando l’ali fuoro aperte assai,
70
appigliò sé a le vellute coste;
di vello in vello giù discese poscia
tra ‘l folto pelo e le gelate croste.
73
Quando noi fummo là dove la coscia
si volge, a punto in sul grosso de l’anche,
lo duca, con fatica e con angoscia,
76
volse la testa ov’elli avea le zanche,
e aggrappossi al pel com’om che sale,
sì che ‘n inferno i’ credea tornar anche.
79
“Attienti ben, ché per cotali scale”,
disse ‘l maestro, ansando com’uom lasso,
“conviensi dipartir da tanto male”.
82
Poi uscì fuor per lo fóro d’un sasso,
e puose me in su l’orlo a sedere;
appresso porse a me l’accorto passo.
85
Io levai li occhi e credetti vedere
Lucifero com’io l’avea lasciato,
e vidili le gambe in sù tenere;
88
e s’io divenni allora travagliato,
la gente grossa il pensi, che non vede
qual è quel punto ch’io avea passato.
91
“Lèvati sù”, disse ‘l maestro, “in piede:
la via è lunga e ‘l cammino è malvagio,
e già il sole a mezza terza riede”.
94
Non era camminata di palagio
là ‘v’eravam, ma natural burella
ch’avea mal suolo e di lume disagio.
97
“Prima ch’io de l’abisso mi divella,
maestro mio”, diss’io quando fui dritto,
“a trarmi d’erro un poco mi favella:
100
ov’è la ghiaccia? e questi com’è fitto
sì sottosopra? e come, in sì poc’ora,
da sera a mane ha fatto il sol tragitto?”.
103
Ed elli a me: “Tu imagini ancora
d’esser di là dal centro, ov’io mi presi
al pel del vermo reo che ‘l mondo fóra.
106
Di là fosti cotanto quant’io scesi;
quand’io mi volsi, tu passasti ‘l punto
al qual si traggon d’ogne parte i pesi.
109
E se’ or sotto l’emisperio giunto
ch’è contraposto a quel che la gran secca
coverchia, e sotto ‘l cui colmo consunto
112
fu l’uom che nacque e visse sanza pecca:
tu hai i piedi in su picciola spera
che l’altra faccia fa de la Giudecca.
115
Qui è da man, quando di là è sera;
e questi, che ne fé scala col pelo,
fitto è ancora sì come prim’era.
118
61. «Quell’anima lassù, che ha la pena maggiore»
disse il maestro, «è Giuda Iscariota, che ha il capo
dentro la bocca e dimena le gambe fuori. 64. Degli
altri due, che pendono con il capo fuori, quel che
pende dalla faccia nera è Bruto – vedi come si contorce e non fa parola! –; 67. l’altro è Cassio, che
appare così tarchiato. Ma la notte ritorna [sulla terra] e ormai si deve partire, perché abbiamo visto tutto [l’inferno].» 70. Come a lui piacque, io mi avvinghiai al suo collo. Egli prese il tempo e il luogo
opportuni e, quando le ali furono assai aperte, 73. si
appigliò alle coste villose. Poi di vello in vello discese giù tra il folto pelo e le croste di ghiaccio. 76.
Quando noi fummo là dove la coscia si piega, al
punto [che si trova] sulla sporgenza delle anche, la
mia guida, con fatica e con angoscia, 79. volse la
testa dove aveva le gambe (=si capovolse) e si aggrappò al pelo come un uomo che sale, così che io
credevo di ritornare ancora nell’inferno. 82. «Tiènti
ben stretto [al mio collo], perché per tali scale» disse il maestro ansando come un uomo affaticato,
«conviene (=è necessario) che ci si allontani da tanto male.» 85. Poi uscì fuori per il fóro di un roccia e
mi depose sull’orlo [di quell’apertura] a sedere,
quindi diresse verso di me il passo accorto. 88. Io
levai gli occhi poiché credevo di veder Lucifero
come l’avevo lasciato; invece gli vidi tenere le
gambe in su. 91. Se io divenni allora tutto agitato e
confuso, lo pensi la gente ignorante, la quale non
comprende qual è quel punto (=il centro della terra)
che io avevo attraversato. 94. «Lèvati su in piedi»
disse il maestro, «la via è lunga ed il cammino è
malvagio (=difficile), e già il sole ritorna a mezza
ora terza (=7.30).» 97. Non era una sala di palazzo
il luogo dove eravamo, ma una grotta naturale che
aveva il suolo ineguale e che mancava di luce. 100.
«Prima che io mi distacchi dall’abisso, o maestro
mio» dissi quando fui dritto [in piedi], «pàrlami un
poco, per trarmi da un dubbio: 103. dov’è la ghiacciaia? e come [mai] questi (=Lucifero) è conficcato
così sottosopra? e come, in così poco tempo, il sole
ha fatto il tragitto (=è passato) dalla sera alla mattina?» 106. Ed egli a me: «Tu immagini ancora di esser di là dal centro [della terra], dove io mi aggrappai al vello del verme malvagio che perfora il mondo. 109. Tu fosti di là [dal centro] finché io discesi.
Quando io mi capovolsi, tu oltrepassasti il punto (=il
centro della terra) verso il quale sono attratti da ogni parte [dell’universo] i corpi pesanti. 112. Ed ora
sei giunto sotto l’emisfero [australe] che è opposto a
quello [boreale], il quale copre le terre emerse e sotto il cui colmo (=punto più alto; cioè a Gerusalemme) fu consumato (=ucciso) 115. l’uomo che nacque
e visse senza peccati: tu hai i piedi su un piccolo piano circolare che forma l’altra faccia della Giudecca. 118. Qui è mattino quando di là è sera; e costui
(=Lucifero), che ci fece scala con il pelo, è ancora
conficcato così com’era prima. 
Divina commedia. Inferno, a cura di P. Genesini 102
Da questa parte cadde giù dal cielo;
e la terra, che pria di qua si sporse,
per paura di lui fé del mar velo,
121
e venne a l’emisperio nostro; e forse
per fuggir lui lasciò qui loco vòto
quella ch’appar di qua, e sù ricorse”.
124
Luogo è là giù da Belzebù remoto
tanto quanto la tomba si distende,
che non per vista, ma per suono è noto
127
d’un ruscelletto che quivi discende
per la buca d’un sasso, ch’elli ha roso,
col corso ch’elli avvolge, e poco pende.
130
Lo duca e io per quel cammino ascoso
intrammo a ritornar nel chiaro mondo;
e sanza cura aver d’alcun riposo,
133
salimmo sù, el primo e io secondo,
tanto ch’i’ vidi de le cose belle
che porta ‘l ciel, per un pertugio tondo.
136
E quindi uscimmo a riveder le stelle. 139
121. Da questa parte (=l’emisfero australe) cadde
giù dal cielo; e la terra, che prima di qua (=nell’emisfero australe) si sporse (=emerse dalla superficie
marina), per paura di lui fece del mare un velo (=si
ritrasse sotto le acque del mare) 124. e venne nel
nostro emisfero. E, forse per fuggire da lui, quella
[terra] che appare di qua (=la montagna del purgatorio) lasciò qui un luogo vuoto e corse nuovamente in
su.» 127. Laggiù è un luogo lontano da Belzebù
(=Lucifero) tanto quanto la caverna è lunga. Esso è
noto non per la vista ma per il suono 130. di un ruscelletto (=il Letè) che qui discende attraverso il
buco di una roccia, che esso ha scavato, con il corso
che è tortuoso e poco inclinato. 133. La mia guida
ed io entrammo per quel cammino nascosto, per ritornare nel mondo chiaro. E, senza preoccuparci di
alcun riposo, 136. salimmo in su, egli davanti ed io
dietro, finché per un pertugio rotondo, vidi delle cose belle, che il cielo porta. 139. Di qui uscimmo a
riveder le stelle.
I personaggi
Lucifero è l’angelo più bello (il nome latino significa portatore di luce, splendente). Insuperbito per la
sua bellezza, si ribella a Dio e viene precipitato
nell’inferno con gli altri angeli ribelli dopo una dura
lotta contro l’arcangelo Michele e gli altri angeli
rimasti fedeli a Dio (Vangeli apocrifi). Dante gli fa
assumere sembianze mostruose, che sono una caricatura della Trinità divina. Lo chiama anche Dite (da
divitiae, la ricchezza), nome che desume da Virgilio
(Eneide, VI, 127, 269 ecc.) e che nella mitologia
classica indicava Plutone, il dio degli inferi. Poco
dopo lo chiama Belzebù, altrove Satana. Il poeta
opera, come in molti altri casi, una contaminazione
tra Bibbia e mondo classico. La stessa contaminazione era già avvenuta tra le divinità greche e quelle
latine: Zeus=Giove, Era=Giunone, Poseidone=Nettuno, Afrodìte=Venere, Ares=Marte, Ermes=Mercurio, Efesto=Vulcano ecc.
Giuda Iscariota è uno dei 12 apostoli. Nei Vangeli
è il traditore di Gesù Cristo, che vende al tribunale
religioso di Gerusalemme per trenta denari (da Gesù
Cristo per il poeta discende la Chiesa). Si pente però del tradimento, vuole restituire il denaro ai sacerdoti del tempio, che lo rifiutano. Preso dalla disperazione, si uccide impiccandosi ad un albero (Mt
26, 47-50; 27, 3-10).
Marco Giunio Bruto e Caio Cassio Longino sono i
principali esponenti della congiura contro C. Giulio
Cesare, colpevole a loro avviso di aver posto fine
alle libertà repubblicane e perciò assassinato (44
a.C.) (per il poeta Cesare è il fondatore
dell’Impero). Muoiono nella battaglia di Filippi (42
a.C.), in Grecia, dove si erano rifugiati e dove avevano sostenitori. Sono sconfitti dall’esercito congiunto di Ottaviano e di Antonio.
Commento
1. Il canto è tranquillo e silenzioso: deve concludere
il viaggio compiuto nell’inferno e la prima cantica. I
due poeti vedono Lucifero, gigantesco e mostruoso,
che emerge dal suolo dalla cintola in su, e i traditori, che egli maciulla nelle sue tre bocche, ma non
parlano con essi. Virgilio informa con precisione e
senza enfasi chi sono i dannati nelle tre bocche, e
poi spiega la caduta di Lucifero sulla terra e il rifiuto della terra di accoglierlo. Sul piano psicologico e
narrativo il viaggio all’inferno è ormai concluso e
bisogna pensare al suo proseguimento. Perciò i due
poeti si preoccupano della risalita, che avviene rapidamente prima lungo il corpo villoso di Lucifero,
poi per un sentiero tortuoso e nascosto, lungo un
fiumicello, il Letè, che li porta a riveder le stelle.
2. Lucifero è materiale e mostruoso, piantato al centro della terra, che è anche centro dell’universo,
chiuso autisticamente in se stesso e immobile per
l’eternità. Le sue tre facce, di colore diverso, ed il
suo corpo sono l’esatto contrario della Trinità divina. La Trinità viene descritta sulla porta dell’inferno come divina potestate, somma sapienza e
primo amore (If III, 4-6). Il contrario della potenza
è l’impotenza, che provoca l’ira (il color rosso); il
contrario della sapienza è l’ignoranza, che provoca
l’invidia (il color giallastro); il contrario dell’amore
è l’odio (il color nero). Il poeta ne offre un’ulteriore
caricatura, quando con Virgilio supera il centro della terra e vede Lucifero a gambe all’aria. Il riferimento a questo proposito è ai papi simoniaci, che
hanno rovesciato l’uso delle cose sacre. Essi perciò
sono piantati a capo in giù nella roccia e puniti dalle fiamme che bruciano le piante dei piedi (If XIX,
22-30).
3. «Lo ‘mperador del doloroso regno» è però anche
strumento della giustizia divina, poiché punisce i
traditori più grandi e più gravi: Giuda, che ha tradito Gesù Cristo; e Bruto e Cassio, che hanno tradito
Giulio Cesare e l’Impero. Inoltre, muovendo le ali,
gela il lago di Cocìto, dove sono puniti tutti gli altri
traditori. Per il poeta il tradimento è il peccato più
grave, perché mina dalle fondamenta la società.
4. La figura di Lucifero (e l’ultimo canto dell’Inferno) rimanda alla rappresentazione di Dio (e all’ultimo canto del Paradiso). Dio è pura luce, è al di là
delle parole umane. I beati, che sono ugualmente
pura luce, vivono in eterna e totale comunione con 
103
Lui. Dio è rappresentato come tre cerchi di colore
diverso, che indicano le tre persone (Padre, Figlio e
Spirito Santo). La seconda persona, il Figlio, con la
sua duplice natura divina e umana collega l’uomo
alla divinità. Anche la fine dei due canti e delle due
cantiche sono correlate: qui il poeta abbandona il
centro della terra, per andare a «riveder le stelle»;
là si sprofonda in Dio, «l’amor che move il sole e
l’altre stelle» (Pd XXXIII, 145).
5. Nel canto il poeta insiste sulle sue sensazioni fisiche e psicologiche: il freddo del lago gelato di Cocìto e la paura che prova alla vista di Lucifero, che
è mostruoso e gigantesco (vv. 22-27). Di lì a poco
Virgilio lo prende concretamente in braccio e si avvinghia sul corpo villoso di Lucifero per continuare
il viaggio (vv. 70-87). Anche le percezioni visive
hanno grande spazio: Lucifero appare in lontananza
nella sua mostruosa grandezza, ed assomiglia ad un
mulino di cui il vento fa girare le pale; i dannati sono immersi nel ghiaccio come pagliuzze e restano
silenziosi (vv. 4-15).
6. Dante riserva un trattamento diverso a Bruto e a
Cassio, che egli accusa di aver ucciso Cesare, il
fondatore dell’impero, e punisce nell’inferno; e a
M. Porcio Catone, detto l’Uticense, strenuo difensore delle libertà repubblicane e partigiano di Pompeo, che si suicida per non cadere nelle mani di Cesare (46 a.C.), che egli mette a guardia del purgatorio
(Pg I, 28-48). Anche in questo caso dimostra l’intenzione di valutare in modo articolato il personaggio: non da un solo punto di vista, ma da più punti
di vista, perché soltanto in questo modo può emergere la complessità del personaggio e soprattutto la
complessità della vita umana, nella quale egli, come
i suoi lettori, deve vivere ed operare scelte, che sono
costantemente drammatiche.
6.1. La necessità narrativa e poetica di vedere i personaggi da più punti di vista – un atteggiamento che
percorre tutta l’opera – si trasforma nell’utile suggerimento per il lettore di vedere sempre le cose da
più punti di vista. Il motivo di questa posizione è
semplice e comprensibile: la realtà è sempre ambigua e troppo complessa, e raramente dà indicazioni
univoche. Il caso più significativo è forse la figura
di Brunetto Latini, da ammirare come maestro e da
condannare per la sua vita privata viziosa (If XV,
22-30 e 80-87). Ma già prima il poeta aveva valutato Francesca da Rimini da tre punti di vista: quello
religioso, quello politico e quello personale (If V,
97-138). Come credente e come cittadino l’aveva
condannata, come uomo l’aveva compresa, se non
proprio assolta, poiché non si può resistere alla forza
dell’amore. Altrove, per fare spettacolo e per provocare l’animo intorpidito e bacchettone del lettore,
aveva messo tre papi all’inferno: Niccolò III, Bonifacio VIII e Clemente V (If XIX, 64-87); e due donne di malaffare in paradiso: Cunizza da Romano,
una ninfomane che non si faceva pagare, e Raab,
una prostituta che cambia mestiere quando ha messo
da parte un gruzzolo sufficiente per la vecchiaia (Pd
IX, 25-36; e 112-126).
7. Per il poeta l’uomo deve scegliere o è costretto
inevitabilmente a scegliere, ed ogni scelta si trasforma nel dramma della scelta e contemporaneamente nella necessità di operare una scelta (o di
schierarsi a favore o contro qualcosa). Ogni scelta è
un dramma, perché ogni scelta ha conseguenze imprevedibili ed incontrollabili o anche semplicemente non volute, ma inevitabili, o perché nessuna delle
alternative è completamente soddisfacente ed anzi
hanno tutte qualche elemento desiderabile. Ad esempio nel caso di un parto difficile si deve salvare
la madre o il bambino? Nel caso di una persona
qualsiasi come di un proprio caro in coma si deve
prolungare artificialmente la vita, aggrappandosi ad
impossibili speranze, oppure si deve lasciar fare alla
natura? Si deve lasciar soffrire o si deve impedire
inutili sofferenze?
7.1. Fin da If III, 31-69, quando incontra gli ignavi
– «questi sciaurati, che mai non fur vivi» (v. 64) –,
il poeta è esplicito: si deve scegliere e ci si deve
schierare. Chi non sceglie, chi non si schiera, chi
non agisce, chi non fa niente, né di onorevole né di
vergognoso, che lo faccia ricordare presso i posteri,
va disprezzato e condannato.
8. Nell’altro emisfero Dante vede Lucifero tenere in
su le gambe gigantesche. Non nota niente fra di esse. Ciò è comprensibile. Gli angeli non sono né maschi né femmine. Non sono neanche ermafroditi.
Sono antiermafroditi: essi non hanno sesso. Come
tali non possono provare le passioni della carne.
Provano però quelle dello spirito: Lucifero volle essere come Dio e commise il peccato di superbia.
Dio, piuttosto irritato di avere un deuteragonista
nell’universo (non voleva concorrenti) e della sua
assoluta mancanza di riconoscenza (lo aveva creato
dal nulla, e poteva anche fare a meno di crearlo), lo
punisce scagliandolo giù dall’empìreo e sbattendolo
al centro della terra, a raffreddare un lago con il
movimento delle ali. Per prudenza Dio lo fa diventare anche brutto, peloso e autistico. E dalle tre
bocche gli fa masticare per l’eternità un chewing
gum – carne umana – assolutamente disgustoso.
9. Dante prende dai Vangeli apocrifi la lotta di Satana contro Dio e la sconfitta di Satana, che viene
precipitato nell’inferno. Egli come credente difende
ad oltranza la dottrina e l’ortodossia cattolica, come
poeta si prende moltissime libertà: riempie l’al di là
con la mitologia pagana, mette papi all’inferno e
prostitute (neanche battezzate) in paradiso.
10. L’ultimo canto dell’Inferno rimanda all’ultimo
canto del Paradiso: l’incontro con Lucifero permette di fare un confronto con l’incontro con Dio. Lucifero è silenzioso, muto e materiale; è tutto richiuso
in se stesso e nel suo autismo. È gigantesco, ma ha
dimensioni limitate. Dio invece è sì silenzioso, ma
avvolge dentro di sé tutti gli esseri, tutte le creature
dell’universo, i quali sono in continua comunicazione con Lui (anzi anche i dannati vedono in Lui il
futuro). Egli è infinito. Insomma Lucifero è assenza
di comunicazione, Dio è totale comunicazione.
11. Il cristianesimo è in teoria una religione monoteistica. Nel corso dei secoli però si è arricchito in
modo impressionante: Dio è divenuto uno e trino. E
la corte celeste si è assai ampliata o, meglio, si è inflazionata: i nove cori angelici, disposti in gerarchi-
104
a, dai più importanti ai meno importanti. Essa poi si
è dilatata anche negli inferi, quando Lucifero e gli
angeli ribelli suoi seguaci (raccolti per lo più nella
bassa plebe degli angeli) tentarono un colpo di Stato, lo fallirono e furono scaraventati all’inferno dal
buon Dio. Tutto ciò è comprensibile: Dio non poteva essere tale, se non aveva nessun essere a Lui sottoposto; né alcun nemico da sottomettere. Sarebbe
stato un onnipotente impotente, poiché non poteva
dimostrare in alcun modo il suo potere e la sua potenza.
11.1. Oltre ai puri spiriti la corte celeste ha anche i
santi e le sante, che sono gli uomini e le donne fedeli a Dio, passati a miglior vita, che sulla terra si sono
distinti per una vita esemplare e che nell’al di là diventano capaci di fare miracoli. Anche tra loro c’è
una graduatoria: i santi a pieno titolo e, un gradino
più giù, i beati. Agli spiriti immateriali, creati agli
inizi dei tempi, si aggiungono quindi continuamente
esseri che hanno anima e corpo e che appaiono nel
tempo. Poi ci sono i comuni mortali, che però non
fanno testo. Un posto particolare occupa la Vergine
Maria, detta anche Madonna, cioè mea Domina, la
mia Signora, la Padrona della mia casa, che viene
assunta in cielo in anima e corpo per la parte essenziale avuta nell’incarnazione di Cristo. Come se non
bastasse, Dante arricchisce ulteriormente la corte
celeste, recuperando per la sua opera tutta la mitologia classica, greca e latina. Insomma l’oltretomba
cristiano non ha nulla da invidiare alle religioni politeistiche. Invece è profondamente diverso dalle altre due religioni del suo ceppo: quella araba, assolutamente monoteistica (che per prudenza vieta di riprodurre immagini della divinità e le sostituisce con
scritte e disegni geometrici); e quella ebraica (gli
ebrei stanno ancora aspettando il Messia).
11.2. Nel corso del tempo peraltro lo stesso Dio subisce radicali modifiche. Nel Genesi è il creatore
del mondo, ma poi diventa l’Onnipotente, che impone la sua volontà, vuole essere adorato e far sentire la sua potenza, e il Dio degli eserciti, che assegna agli ebrei la terra promessa e comanda loro di
praticare il genocidio nei confronti degli abitanti
della Palestina. E gli ebrei, non per scelta loro, ma
per obbedire a Dio – le colpe sono sempre degli altri
–, sterminano cananei, madianiti ecc., uomini donne
e bambini, e distruggono persino le cose (Gs. 6, 26-
7, 26). Poi diventa Padre con l’aiuto dello Spirito
Santo, di un padre umano putativo, san Giuseppe di
Nazareth, e soprattutto con l’aiuto di Maria Vergine, una ragazza pure di Nazareth. Contemporaneamente diventa Gesù Cristo, cioè Figlio e Uomo, che
si sacrifica sulla croce per la salvezza degli uomini.
Di Lui parlano i Vangeli sinottici. Poi diventa il
Dio-Amore di san Paolo, delle prime comunità cristiane, di sant’Agostino. Ma è anche il Dio-ó
del Vangelo di Giovanni. Non fanno testo le concezioni delle frange eretiche che accompagnano la
Chiesa primitiva dal sec. I d.C. in poi. Secoli dopo
diventa il Dio razionale che muove l’universo di
Tommaso d’Aquino, il quale recupera il Dio Motore
Immobile di Aristotele. Poi è il Dio grande feudatario di san Francesco o il Dio giudice implacabile del
Dies irae di Tommaso da Celano. Poi è il Dio dei
mistici, da Gioacchino da Fiore a san Bernardo di
Chiaravalle. Nel Settecento diventa il Dio-Orologiaio, che mette in movimento l’universo e poi non
serve più a niente. E poi... Infine ultimamente diventa un annacquato Signore dell’universo, che va
bene per tutte le religioni e per tutti gli uomini, atei
compresi. Certo è un problema, se non per Lui, almeno per noi, raccapezzarci con tutte queste trasformazioni. C’è il rischio di cadere involontariamente nell’eresia e di finire all’inferno. Di questi
rischi forse è bene incolpare gli uomini.
12. Dante ritorna su Lucifero anche in séguito, per
spiegare la sua ribellione a Dio (Pd XXIX, 49-63):
«Contando [i numeri], non si giungerebbe a venti
prima che una parte degli angeli turbasse la terra,
che sta sotto gli altri vostri elementi (=fuoco, aria,
acqua). L’altra parte rimase [fedele a Dio] e cominciò quest’arte, che tu vedi (=girare nei cieli intorno
a Dio) con tanto diletto, che non si allontanerà mai
da questo moto circolare. La causa della caduta fu
la maledetta superbia di Lucifero, che tu vedesti
oppresso da tutto il peso dell’universo [nel centro
della terra]. Quelli che tu vedi qui furono umili nel
riconoscere [di aver ricevuto] l’esistenza dalla bontà
[divina], che li aveva resi tanto veloci a comprendere. Perciò la loro intelligenza fu esaltata con la
grazia illuminante e con il loro merito, così che
hanno una volontà ferma e perfetta».
12.1. Il poeta calcola che gli angeli ribelli sono un
decimo (Convivio II, v, 12). Ad essi poi si aggiunse
la schiera che non fu ribelle a Dio ma che non si
schierò nemmeno con Dio e che fece parte per sé (If
III, 37-42). La creazione degli angeli si rivela quindi un mezzo disastro. Ad essa si aggiunge quell’altro mezzo disastro che è la creazione dell’uomo, che
dopo poche ore si fa cacciare dal paradiso terrestre,
dove non lavorava e in sostanza stava benissimo. E
sempre per lo stesso motivo: la superbia. Chissà che
cos’ha di straordinario questa superbia! Oppure un
errore di cromosomi. Per non parlare poi di Caino,
che ammazza suo fratello Abele, anche se può facilmente immaginare le conseguenze. Indubbiamente – l’espressione non è precisa – errare divinum
est, sed perseverare diabolicum! Poi applicata agli
uomini.
La struttura del canto è semplice: 1) i due poeti
procedono sul lago gelato di Cocìto; e 2) vedono
Lucifero con tre teste e sei ali; 3) nella bocca centrale punisce Giuda Iscariota, traditore di Cristo,
cioè della Chiesa, in quelle laterali Bruto e Cassio,
traditori dell’Impero; poi 4) Virgilio prende in braccio Dante, scende lungo il corpo di Lucifero, quindi
depone il poeta; 5) Dante vede Lucifero a gambe
all’aria, e si meraviglia; 6) Virgilio spiega che hanno superato il centro della terra e che sono nell’altro
emisfero; quindi 7) i due poeti per un cammino nascosto escono a riveder le stelle. 
105
Riassunto di tutti i canti
Canto I: Dante si perde nella selva oscura; il colle
illuminato dal Sole; le tre fiere; compare l’ombra di
Virgilio; la lupa e la profezia del Veltro; il viaggio
nei tre regni dell’oltretomba; il poeta accetta di iniziare il viaggio
A 35 anni Dante si perde in una selva oscura e selvaggia, che ancora lo spaventa. Non sa dire come vi
sia entrato, quando ha smarrito la retta via. Cerca di
uscirne e s’incammina verso il colle illuminato dai
raggi del Sole che sta sorgendo. Tuttavia prima una
lonza, poi un leone e infine una lupa gli impediscono il cammino. La lupa anzi lo spinge inesorabilmente verso la selva. Allora il poeta è preso dall’angoscia e si dispera. All’improvviso intravede qualcuno che appariva poco più d’un’ombra, a cui chiede aiuto. È il poeta latino Virgilio, il quale gli dice
che la lupa non ha mai lasciato passare alcuna persona viva e che ha reso infelici molte genti. Perciò
deve prendere un’altra strada, se vuole uscire da
quel luogo. Quindi profetizza la venuta del Veltro,
che si ciberà di sapienza, amore e virtù e che caccerà la lupa nell’inferno, da dove l’invidia del demonio l’ha fatta uscire. Virgilio continua dicendo che
Dante lo deve seguire nei regni dell’oltretomba: egli
lo accompagnerà attraverso l’inferno e il purgatorio,
poi lo affiderà a un’anima (=Beatrice) più degna di
lui, che, se vorrà, lo accompagnerà nel paradiso.
Dante accetta e i due poeti si mettono in viaggio.
Canto II: l’invocazione alle muse: i dubbi di Dante
sul viaggio; le tre donne in cielo e Virgilio; Virgilio
accorre in aiuto di Dante; Dante ritorna nel primo
proposito
Sta scendendo la sera, quando i due poeti si mettono
in cammino. Dante è preso sùbito da un dubbio, che
esprime a Virgilio: nell’oltretomba scesero, ancor
vivi, Enea e san Paolo. Il primo, perché dalla sua
discendenza doveva nascere Roma e l’impero; il secondo, perché dall’oltretomba doveva portare una
prova della fede. Egli perciò si chiede perché deve
venirci e chi lo permette. Virgilio lo rimprovera in
modo pacato ma severo: la sua anima è offesa dalla
viltà, la quale molte volte impedisce all’uomo di
compiere imprese che meritano onori. E gli dice che
era nel limbo, quando venne da lui una donna beata
e bella (=Beatrice), che lo pregò di andare nella
selva oscura ad aiutarlo. Essa era nell’empìreo,
quando la vergine Maria vide Dante in pericolo.
Questa si rivolse a Lucia e Lucia si rivolse a Beatrice, la quale discese da lui nel limbo. Sentendo la
richiesta di Beatrice, Virgilio venne immediatamente da Dante, per sottrarlo al pericolo della lupa.
Perciò, se egli ha in paradiso tre donne che lo proteggono, perché ha paura di continuare il viaggio? Il
poeta riprende fiducia e ritorna nel primo proposito.
Così i due poeti riprendono il cammino.
Canto III: la scritta sulla porta dell’inferno; l’entrata
nell’inferno; gli ignavi e gli angeli neutrali; verso il
fiume Acherónte; il demonio Carόnte; il terremoto
Dante e Virgilio si trovano davanti alla porta dell’inferno, sulla quale è una scritta minacciosa: “Lasciate ogni speranza, o voi che entrate”. Egli ne è
intimorito, ma Virgilio lo rassicura. Oltre la porta si
sentono lingue strane, espressioni orribili e grida di
dolore. Dante chiede chi sono quelle anime. Virgilio
dice che sono le anime di coloro che vissero senza
infamia e senza lode. Con esse sono mescolati gli
angeli che non si schierarono né con Dio né contro
di Lui, ma che rimasero neutrali. «Non ti curar di
loro» continua Virgilio, «ma guarda e passa.» Tra
costoro Dante riconosce l’ombra di «colui che fece
per viltà il gran rifiuto» (=papa Celestino V?). Queste anime sono nude e continuamente punte da mosconi e da vespe; e il loro sangue cade per terra ed
è divorato da vermi ripugnanti. Oltre costoro il poeta vede una moltitudine di anime sulla riva di un
fiume (=l’Acherónte), che aspettano di essere traghettate dal demonio Carόnte. Questi si rifiuta di
trasportare Dante, ma Virgilio gli dice che così si
vuole in cielo. Quelle anime bestemmiavano Dio, la
razza umana, la loro famiglia e i loro genitori. Virgilio dice che tutte le anime dei malvagi arrivano
qui da ogni paese e desiderano varcare il fiume,
perché sono spinte dalla giustizia divina. All’improvviso la campagna è scossa da un terremoto, che
fa perdere i sensi al poeta.
Canto IV: cerchio primo; Dante e Virgilio scendono
nel cerchio primo; il limbo e i suoi abitanti; la discesa nel limbo di Gesù Cristo; Omero e gli altri
poeti; il nobile castello dei grandi spiriti; Dante e
Virgilio riprendono il viaggio
Un forte tuono risveglia Dante, che si sente ben riposato. I due poeti riprendono il cammino ed entrano nel primo cerchio. Dante non sente alcun pianto,
ma soltanto sospiri, che fanno tremare l’aria. Virgilio spiega che sono le anime di coloro che vissero
prima di Cristo e che non furono battezzati. Provano
un’unica sofferenza, quella di vivere nel desiderio
senza speranza di vedere Dio. Dante chiede se dal
limbo uscì mai qualcuno. Virgilio risponde che, appena risorto, Gesù Cristo scese nel limbo per portare
in cielo Adamo ed Eva e i patriarchi del popolo ebreo. Poi i due poeti incontrano Omero, seguito da
Orazio, Ovidio e Lucano, che accolgono con onore
Virgilio, ritornato tra loro, e accettano Dante nella
loro schiera. I sei poeti entrano nel nobile castello
che accoglie i grandi spiriti dell’antichità. Dante
vede e nomina i capostipiti dell’impero (Elettra, Ettore, Enea, Giulio Cesare, Camilla, Latino e Lavinia, Lucrezia, Giulia, Marzia e Cornelia), quindi i
filosofi (Aristotele, Platone, Socrate e altri), gli
scienziati (Euclide, Tolomeo, Ippocrate, Galeno e
altri). Vede anche i filosofi arabi Avicenna e Averroè, e, in disparte, nota il Saladino. Quindi i due
poeti riprendono il viaggio.
106
Canto V: cerchio secondo; il giudice Minosse; i lussuriosi travolti dalla bufera infernale; Virgilio indica alcuni dannati; Dante parla con Francesca da Polenta; l’amore nasce nel cuore gentile; la scoperta
dell’amore
Nel secondo cerchio Minosse accoglie le anime, le
giudica e le invia nei gironi dell’inferno che puniscono i loro peccati. Mette in guardia Dante e lo invita a non farsi ingannare dall’ampiezza dell’entrata, ma Virgilio lo fa tacere. Il poeta si trova in un
luogo senza luce, dove una bufera eterna travolge
gli spiriti con la sua violenza. Chiede alla sua guida
chi sono quelle anime. Virgilio risponde che sono le
anime dei lussuriosi e ne nomina alcune. Il poeta allora esprime il desiderio di parlare con due di loro,
che vanno insieme e non oppongono resistenza al
vento. Appena sono vicine, le chiama. Un’anima (è
Francesca da Polenta, l’altra è Paolo Malatesta)
parla dell’intenso amore che la prese per la bellezza
di Paolo e Paolo per la sua bellezza, e che ancora li
travolge. La zona più bassa dell’inferno attende chi
(=il marito Gianciotto Malatesta) uccise lei ed il suo
amante. Dante allora chiede come sorse il loro amore. Francesca racconta che un giorno stavano leggendo come Lancillotto del Lago s’innamorò della
regina Ginevra. Quando lessero il punto in cui il cavaliere baciò la dama, Paolo a sua volta la baciò. La
causa del loro amore fu quel libro e chi lo scrisse.
Da quel giorno essi non andarono più avanti nella
lettura. Ascoltando questa tragica storia d’amore,
Dante è preso da turbamento e sviene.
Canto VI: cerchio terzo; Cèrbero e i golosi; Ciacco
e la compassione di Dante; tre domande sul futuro
di Firenze; la condizione dei dannati dopo il giudizio finale
I due poeti discendono nel terzo cerchio, guardato
da Cèrbero, un cane mostruoso. Qui i golosi sono
immersi nel fango e colpiti da pioggia, grandine e
neve. Un’anima si rivolge a Dante e gli chiede se la
riconosce. Il poeta risponde di no. Il dannato si presenta: è il fiorentino Ciacco. Dante allora gli pone
tre domande: a quale conclusione verrà Firenze dominata dalle fazioni; se vi è qualche giusto; e perché la città è dilaniata dalla discordia. Ciacco risponde che i Bianchi e i Neri giungeranno a scontri
sanguinosi e che nel giro di tre anni i Neri conquisteranno la città con l’aiuto di papa Bonifacio VIII,
che ora si barcamena; i giusti sono pochi e non sono
ascoltati; la superbia, l’invidia e l’avarizia sono le
cause degli scontri. Dante allora chiede dove sono
le anime di coloro che operarono per il bene della
città. Ciacco risponde che sono tra le anime più nere
e, se scende più giù, le potrà vedere. Quindi lo prega di ricordarlo nel mondo dei vivi e si lascia cadere nel fango. Riprendendo il viaggio, Dante chiede
a Virgilio se i dannati soffriranno di più o di meno
dopo il giudizio universale. Virgilio risponde citando Aristotele: più una cosa è perfetta, più sente il
bene e, ugualmente, il dolore. Essi perciò soffriranno di più, perché allora, avendo anche il corpo, si
avvicineranno di più alla perfezione. I due poeti
continuano a parlare fino al cerchio sottostante.
Canto VII: cerchio quarto; Pluto, il gran nemico; gli
avari e i prodighi; la Fortuna; cerchio quinto: gli iracondi e gli accidiosi
A guardia del quarto cerchio i due poeti incontrano
Pluto, che latra contro di loro, ma Virgilio lo zittisce. Qui sono puniti gli avari e i prodighi: fanno
mezzo giro della bolgia, si scontrano, si rinfacciano
il loro peccato e tornano indietro. Molti di loro sono
ecclesiastici: si riconoscono per la chierica sul capo.
In vita furono avari. Dante pensa di poter riconoscere qualcuno, ma Virgilio gli risponde che non è possibile, perché il peccato ha stravolto il loro aspetto.
Poi critica coloro che fecero un cattivo uso della
ricchezza: gli avari non volevano spendere, gli scialacquatori spendevano troppo alla leggera. E coglie
l’occasione per parlare della Fortuna, che è ministra
di Dio, fa girare vorticosamente la ricchezza da una
famiglia all’altra e nessuna mente umana le può resistere. E imprecano contro di essa anche coloro che
ne sono avvantaggiati. Poi i due poeti discendono
nel quinto cerchio, quello degli iracondi e degli accidiosi. Gli iracondi sono immersi nel pantano e si
feriscono con le loro mani e con la testa. Sott’acqua
sono puniti gli accidiosi, come risulta dai gorgoglii
che si odono. Possono parlare soltanto così, e ricordano che in vita furono indolenti e negligenti.
Canto VIII: cerchio quinto; Flegiàs, il nocchiero
dello Stige; l’incontro-scontro con Filippo Argenti;
la città di Dite; i diavoli impediscono l’entrata;
Virgilio va a trattare
Due torri si fanno segnali con il fuoco. Dante chiede
spiegazioni. Virgilio dice che può già vedere colui
che stanno aspettando: Flegiàs, il nocchiero dello
Stige. Il demonio pensa di dover trasportare un’anima dannata, ma Virgilio lo disillude. I due poeti
salgono sulla barca, che sprofonda sotto il peso di
Dante. Stanno attraversando la palude, quando un
dannato, ricoperto di fango, si mette davanti a loro e
chiede a Dante chi è. Il poeta risponde velenosamente che egli, se viene, non rimane. E a sua volta
chiede al dannato chi è. Questi risponde che è uno
che soffre. Ma Dante ribatte che lo riconosce: è Filippo Argenti, e in vita non ha fatto alcuna azione
che meritasse di farlo ricordare. Allora il dannato
cerca di rovesciare la barca, ma Virgilio lo caccia
via. Il poeta esprime il desiderio di vederlo sprofondato nel fango. Virgilio gli risponde che, prima di
scendere dalla barca, sarà accontentato. Poco dopo
gli altri dannati lo aggrediscono e lo immergono nel
fango. Per la rabbia il dannato volge i denti contro
se stesso. Poi i due poeti scorgono la città di Dite
(=di Lucifero), con le sue torri rosse per le fiamme.
Flegiàs li fa scendere dalla barca. Ma sulle porte
mille diavoli piovono dal cielo e impediscono ai
due poeti di entrare. Virgilio va a trattare, mentre i
diavoli invitano Dante a ritornare indietro da dove è
venuto. Virgilio torna indietro a mani vuote, ma lo 
107
rassicura: riusciranno a superare la loro opposizione., un messo celeste ha già superato la porta
d’entrata dell’inferno e sta giungendo in loro aiuto.
Canto IX: cerchio quinto; in attesa dell’aiuto celeste: le Erinni e Medusa; l’arrivo del messo celeste;
l’entrata nella città di Dite e le tombe degli eretici
I due poeti restano in attesa dell’aiuto celeste. Virgilio è turbato. Dante allora chiede se è mai disceso
qualcuno dal limbo fino nel fondo dell’inferno. Virgilio risponde affermativamente. Egli era morto da
poco e la maga Eritone lo fece scendere fino alla
Giudecca per riportare in vita un dannato. Da una
torre della città si sporgono le Erinni. Virgilio ne
dice il nome. Esse minacciano di far venire Medusa,
che lo trasformi in sasso. Virgilio invita Dante a coprirsi gli occhi con le mani e, non contento, glieli
chiude anche con le sue. Poco dopo arriva il messo
celeste, che rimprovera aspramente e minaccia i
diavoli. E con un bastoncino apre la porta della città. Poi senza badare ai due poeti se ne va, come se
fosse preso da preoccupazioni maggiori. I due poeti
entrano senza ostacoli nella città di Dite (=di Lucifero). Subito dopo l’entrata trovano dei sepolcri sopraelevati, circondati dalle fiamme. Dante chiede
chi sono le anime richiuse nei sepolcri, di cui sente i
lamenti. Virgilio spiega che dentro sono puniti gli
eretici.
Canto X: cerchio sesto; gli eretici; Farinata degli
Uberti e Cavalcante de’ Cavalcanti; le profezie di
Farinata sul futuro di Dante
Dante e Virgilio percorrono un sentiero tra le mura
della città di Dite e le arche degli eretici. All’improvviso da un’arca esce una voce, che prega il poeta di fermarsi. È Farinata degli Uberti, che chiede a
Dante chi furono i suoi antenati. Sapùtolo, riconosce
che furono fieri avversari a lui, ai suoi antenati e alla sua parte, così che per ben due volte li disperse. Il
poeta ribatte che i guelfi ritornarono l’una e l’altra
volta, mentre i ghibellini non vi riuscirono. Allora
dall’arca si sporge un’altra anima, che guarda intorno a Dante. Poi tra le lacrime chiede dov’è suo figlio e perché non è con Dante. Il poeta, che ha riconosciuto Cavalcante de’ Cavalcanti, risponde che
Virgilio lo guida da Beatrice, che forse Guido non
ebbe cara. Il dannato chiede allora se suo figlio è
ancora in vita. Dante esita a rispondere. L’anima
allora si lascia cadere giù. Davanti a questa scena
Farinata non muta aspetto e riprende il discorso interrotto: la cacciata dei ghibellini lo tormenta più di
quel letto di fuoco; ma anche Dante saprà tra 50 lune (=quattro anni) com’è difficile ritornare in patria.
Il poeta poi chiede di sciogliergli un dubbio: sembra
che i dannati conoscano il futuro ed ignorino il presente. Farinata lo conferma ed aggiunge che hanno
notizie del presente soltanto per l’arrivo di nuove
anime: dopo il giudizio universale la loro conoscenza sarà completamente estinta. Dante chiede il nome di chi sta con lui. Il dannato nomina Federico II
di Svevia e il cardinale Ottaviano degli Ubaldini.
Riprendendo il viaggio, Dante pensa alle predizioni
avverse. Virgilio gli dice di tenerle a mente, perché
da Beatrice saprà quale sarà la sua vita futura.
Canto XI: cerchio sesto, gli eretici; papa Anastasio
II, irretito da Fotino; le tre direzioni della violenza;
le due direzioni della frode; incontinenza, malizia e
matta bestialità; l’usura disprezza la Natura e l’arte;
il viaggio riprende
Dante e Virgilio passano accanto alla tomba di papa
Anastasio II, che si è fatto irretire dall’eretico Fotino. Poi Virgilio spiega l’ordine dei tre cerchi sottostanti, dove sono puniti i peccati che fanno capo
all’ingiuria. L’ingiuria (o ingiustizia) che si reca al
prossimo si suddivide in violenza (primo dei tre cerchi) e frode (secondo e terzo cerchio). La violenza
poi si può fare contro Dio, contro se stessi, contro il
prossimo; e in due modi diversi, direttamente verso
di essi o indirettamente verso le loro cose. Ad ognuno di questi tre modi è riservato un girone. La frode,
che spiace più a Dio perché richiede l’uso dell’intelligenza, può avvenire in due modi: verso chi si
fida e verso chi non si fida (secondo e terzo cerchio
rispettivamente). Il primo peccato offende la benevolenza naturale, che congiunge tutti gli uomini. Il
secondo, più grave, mina le basi della società. A
una nuova domanda di Dante Virgilio spiega che
l’incontinenza (lussuria, gola, ira, avarizia e prodigalità) è punita nei cerchi superiori perché offende
meno Dio: nell’ordine, spiacciono a Dio incontinenza, malizia e matta bestialità. Il poeta chiede perché
l’usura offende la bontà divina. Virgilio spiega che
la Natura prende il suo corso dal divino intelletto e
dalla sua arte (=il lavoro o le sue applicazioni). E,
come nota Aristotele, l’arte umana, quanto più può,
segue quella di Dio, come il discepolo fa con il maestro. E, come dice la Genesi, è necessario che la
gente ricavi il sostentamento e progredisca con il
sudore della fronte. L’usuraio, che tiene un’altra via, disprezza la Natura in quanto tale e l’arte, sua
seguace, poiché ripone la sua speranza nel lavoro
altrui. Poi i due poeti riprendono il viaggio.
Canto XII: cerchio settimo, primo girone; il Minotauro: il terremoto provocato dalla discesa di Gesù
Cristo nel limbo; l’arrivo dei centauri Nesso e Chirone; Nesso indica alcuni tiranni e omicidi; e poi
altri tiranni e predoni
Dante e Virgilio discendono la riva impervia e vedono il Minotauro, un toro con la testa di uomo, a
guardia della nuova bolgia. Virgilio lo distrae e
Dante può passare. Poi ricorda a Dante che la frana
appena discesa non c’era nella sua discesa precedente e che senz’altro è stata provocata dalla morte
di Gesù Cristo sulla croce. Quando resuscitò dalla
morte, discese nel limbo per portare in cielo Adamo
ed Eva, i patriarchi e gli ebrei meritevoli. Poco dopo i due poeti incontrano i centauri. Nesso, uno di
essi, chiede chi sono. Virgilio dice che lo diranno a
Chirone. Chirone si accorge con sorpresa che Dante
respira. Virgilio conferma e spiega che lo sta gui-
108
dando nell’inferno per volere di una donna celeste
(=Beatrice). Quindi gli chiede l’aiuto di uno dei
centauri per guadare il fiume portando in groppa
Dante. Chirone ordina a Nesso di prendere il poeta
in groppa e di far scansare i centauri che incontrano.
Il centauro segue la sponda del fiume e Dante vede i
dannati, immersi nel sangue, che si lamentano. Il
centauro spiega che sono tiranni e ne nomina due:
Alessandro di Fere e il feroce Dionisio di Siracusa.
Poco dopo si ferma, per indicare un’ombra solitaria.
È Guido di Montfort, guelfo, che a Viterbo in una
chiesa trafisse Enrico di Cornovaglia, nipote del re
d’Inghilterra. Il sangue del fiume si fa sempre più
basso, perché le colpe diminuiscono. Il centauro
passa il fiume, indicando altri dannati che furono
tiranni e predoni: Attila, Pirro e Sesto Pompeo, poi
Rinieri da Corneto e Rinieri de’ Pazzi, che assalirono e uccisero molti viandanti. Poi Nesso attraversa il guado, depone Dante, quindi ritorna indietro.
Canto XIII: cerchio settimo, secondo girone; il bosco delle Arpìe e dei suicidi; l’incontro con Pier
delle Vigne; come l’anima dei suicidi si lega ai
tronchi; due scialacquatori, Lano da Siena e Giacomo da Sant’Andrea; l’anonimo fiorentino
Nesso non era ancor arrivato sull’altra riva del Flegetónte, quando i due poeti si avviano per un bosco,
dove le Arpìe straziano le anime dei suicidi. Virgilio dice a Dante di spezzare il ramo di un albero,
così saprà l’origine delle grida che sente. Il poeta lo
fa: dal ramo escono parole di dolore e sangue. Virgilio allora prega l’anima incarcerata nel tronco di
dire il suo nome, perché Dante la può in qualche
modo ripagare, rinfrescando il suo ricordo nel mondo, dove ritornerà. Il tronco dice di essere Pier delle
Vigne, di aver tenuto ambedue le chiavi del cuore
di Federico II di Svevia. Fu fedele al suo glorioso
incarico, per il quale perse il sonno e la salute.
L’invidia della corte lo spinse però a suicidarsi, anche se era innocente. Il poeta quindi gli domanda
come le anime dei suicidi si legano a quei tronchi. Il
cortigiano risponde che l’anima del suicida cade
nella selva, dove germoglia e diventa albero: le Arpìe, mangiando le sue foglie, provocano dolore e
lamenti. I poeti sono ancora attenti davanti al tronco, quando da sinistra spuntano due dannati (=Lano
da Siena e Giacomo da Sant’Andrea), nudi e graffiati, inseguiti da nere cagne. Uno dei due (=Giacomo da Sant’Andrea) si lascia cadere su un cespuglio. Le cagne lo raggiungono e lo sbranano. Il cespuglio allora si lamenta. Virgilio gli chiede chi è.
L’anima lo prega di raccogliere ai piedi del tronco
le foglie strappate. È fiorentino e s’impiccò nella
sua casa.
Canto XIV: cerchio settimo, secondo girone; il sabbione infuocato; gli empi; Capanèo, il bestemmiatore punito; gli argini in pietra del Flegetόnte; il gran
vecchio di Creta e la geografia dell’inferno; la strada sugli argini del Flegetόnte
Riprendendo il cammino, i due poeti giungono ai
margini di una pianura arida, dove una pioggia di
fuoco punisce numerose schiere di anime. I bestemmiatori giacciono supini per terra, gli usurai siedono
rannicchiati, i sodomiti camminano senza mai fermarsi. Dante nota un dannato che non si cura della
pioggia di fuoco e che giace a terra sprezzante e
torvo. Accortosi di essere guardato, Capanèo grida
che, come fu da vivo, così è da morto, ed esprime
tutto il suo disprezzo verso Giove, che con i fulmini
lo uccise. Virgilio gli rivolge parole dure, come non
aveva mai fatto: proprio perché la sua empietà non
si spegne, sente maggiormente la punizione; nessun’altra pena sarebbe adeguata. Poco dopo i due
poeti incontrano un fiumicello d’un rosso raccapricciante. È il Flegetónte. Dante chiede informazioni
alla sua guida. Virgilio racconta che in mezzo al
mare si trova l’isola di Creta, dove sorge il monte
Ida. Dentro il monte sta dritto un grande vecchio,
che ha la testa d’oro fine, le braccia e il petto
d’argento puro, la parte inferiore di rame, le gambe
di ferro scelto, tranne il piè destro, che è di terracotta, e si appoggia più su questo che sull’altro. Ciascuna parte, fuorché la testa d’oro, è rotta da una
fessura che goccia lacrime. Esse scendono tra le
rocce fino a questa valle, dove formano l’Acherónte, lo Stige e il Flegetónte, che scorre davanti ai
loro occhi. Poi scendono ancora, fino al centro
dell’inferno, dove formano il lago gelato di Cocìto.
Finita la spiegazione, i due poeti si allontanano dal
bosco dei suicidi.
Canto XV: cerchio settimo, terzo girone; la schiera
dei sodomiti; Brunetto Latini, l’antico maestro; le
predizioni sul futuro di Dante; i compagni di Brunetto, chierici e grandi letterati
Lungo l’argine di pietra del Flegetónte i due poeti
incontrano una schiera di anime di sodomiti. Una di
esse lo prende per il mantello. Dante riconosce il
suo antico maestro, Brunetto Latini, il quale chiede
al discepolo che cosa lo ha condotto all’inferno
prima della morte. Il poeta risponde che si era smarrito in una valle e che Virgilio lo riconduce a casa.
Il dannato continua: se Dante segue la sua stella, otterrà fama e gloria; tuttavia deve guardarsi dal popolo fiorentino, che è ingrato e malvagio e che perciò gli diverrà nemico. Dante allora dice che avrebbe voluto che il maestro vivesse più a lungo, perché
ha ancora impressa nella memoria la cara e buona
immagine paterna di Brunetto, che gli ha insegnato
come l’uomo si eterna con la fama qui sulla Terra.
Ricorderà le predizioni del maestro e le metterà con
le altre che ha già sentito sulla sua vita futura; ma
egli è già pronto ai colpi della Fortuna. Poi chiede a
Brunetto chi sono i suoi compagni. Il dannato risponde che son troppi, per nominarli tutti: sono uomini di Chiesa e letterati grandi e di gran fama. E
nomina il grammatico Prisciano, il giurista Francesco d’Accorso e il vescovo Andrea de’ Mozzi. Poi
gli raccomanda il suo Tesoretto, nel quale vive ancora, e raggiunge di corsa la sua schiera.
109
Canto XVI: cerchio settimo, terzo girone; tre sodomiti fiorentini raggiungono i due poeti; Jacopo Rusticucci, Guido Guerra e Regghiaio Aldobrandi;
cortesia e valore a Firenze son morti; l’arrivo di Gerione
Tre dannati si staccano di corsa da una schiera che
passava sotto la pioggia di fuoco che la tormenta e
raggiungono Dante e Virgilio. Sono tre sodomiti fiorentini: Jacopo Rusticucci, Guido Guerra e Tegghiaio Aldobrandi, che si mettono a girare intorno ai
due poeti. Uno di essi riconosce Dante come fiorentino dalle vesti. È Jacopo Rusticucci, che presenta
gli altri due. Dante esprime dolore per i loro tormenti e dice che deve giungere al centro dell’inferno prima di tornare a casa e Virgilio gli fa da
guida. Poi il dannato chiede se a Firenze esistono
ancora cortesia e valore, perché le notizie portate da
Guglielmo Borsiere, da poco arrivato, sono cattive.
Dante risponde angosciato che cortesia e valore ormai sono morti. La colpa è della gente venuta dal
contado, che si è rapidamente arricchita e che ha
portato il degrado in città. I tre dannati si guardarono l’un l’altro addolorati, perché hanno sentito una
verità sgradita. Poi invitano il poeta a ricordarli
quando ritornerà a casa e se ne vanno via veloci.
Virgilio invita Dante a slegarsi la corda di dosso, la
prende e la getta oltre l’orlo della bolgia. Poco dopo
Dante vede che dal basso sale Gerione, che nuota
nell’aria come una rana fa nell’acqua.
Canto XVII: cerchio settimo, terzo girone; Gerione,
l’immagine della frode; gli usurai; Dante e alcuni
fiorentini; in groppa a Gerione; la discesa nel cerchio ottavo; il rumore del fiume e i lamenti dei dannati
Virgilio annuncia l’arrivo di Gerione, l’immagine
della frode. Dante lo vede: ha il volto di uomo giusto ma il corpo è di serpente. I due poeti scendono
sull’argine, dove incontrano alcuni usurai, sui quali
cade una pioggia di fuoco. Riconosce l’appartenenza alle varie famiglie dalla borsa con lo stemma
nobiliare che portano sul petto. Reginaldo degli
Scrovegni lo invita ad andarsene, ma si accorge che
Dante è vivo e si intrattiene. È padovano ma sta con
alcuni fiorentini. E indica Vitaliano del Dente. Poi
si lamenta: spesso i fiorentini gli rintronano le orecchie perché urlano di gioia per il prossimo arrivo di
Giovanni di Buiamonte, il principe dei cavalieri,
cioè degli usurai. Poi Dante se ne va, raggiunge la
sua guida che lo fa salire in groppa a Gerione. Virgilio si mette dietro, per difendere il poeta dai colpi
di coda dell’animale. Gerione si stacca dal bordo
della bolgia e con grandi bracciate scende lentamente nell’aria. Dante è spaventato dal vento che lo
colpisce. Nella discesa il poeta sente il rumore della cascata del fiume Flegetόnte e poi i lamenti dei
dannati. Arrivati nell’ottavo cerchio, il mostro scarica i due poeti, quindi si dilegua come una freccia.
Canto XVIII: cerchio ottavo, prima bolgia; Malebolge; i seduttori per altri o ruffiani, Venédico Caccianemico; i seduttori per sé, Giasone; seconda bolgia; gli adulatori, Alessio Interminelli e Taide, la
puttana adulatrice
Una volta scesi dalla schiena di Gerione, Dante e
Virgilio si trovano nel cerchio ottavo, chiamato
Malebolge, che è tutto in pietra ed è diviso in dieci
bolge. Nella prima bolgia i diavoli fustigano i seduttori per altri (o ruffiani) e i seduttori per sé. I dannati sono nudi e procedono su due file, una va in un
verso, l’altra nel verso opposto. Dante riconosce uno
dei dannati, è Venédico Caccianemico, a cui chiede
sarcasticamente che cosa lo ha portato a gustare le
delizie dell’inferno. Il dannato è spinto a rispondere
dalla parlata fiorentina che sente. Riconosce che ha
portato la sorella a soddisfare le voglie del marchese
Òbizzo d’Este, ma non è il solo bolognese punito in
quella bolgia, che anzi ne è piena. Un diavolo lo
colpisce con lo scudiscio. Poi i due poeti se ne vanno e raggiungono l’altra fila di dannati. Tra essi
Virgilio riconosce Giasone, che rubò il vello d’oro e
ingannò Isifìle e Medea, che sedusse e abbandonò. I
due poeti entrano nella seconda bolgia dove gli adulatori sono immersi in uno sterco che appariva uscito da latrine umane. Dante vede un dannato che ha
il capo così sporco di merda che non si capiva se era
laico o chierico. Anche se a fatica, il poeta si ricorda di lui. È Alessio Interminelli da Lucca, che riconosce di aver passato la vita ad adulare la gente.
Poco dopo Virgilio gli indica Taide, la puttana, che
alla domanda dell’amante se aveva meriti presso di
lei rispose che egli ne aveva di grandissimi.
Canto XIX: cerchio ottavo, terza bolgia; invettiva
contro il mago Simone e i suoi seguaci; la punizione
dei simoniaci; l’incontro con papa Niccolò III Orsini; l’invettiva di Dante contro i papi simoniaci; Virgilio riporta Dante sull’argine
Dante lancia una dura invettiva contro il mago Simone e tutti i suoi seguaci, che vendono ai malvagi i
beni di Dio e della Chiesa. Il poeta vede le pareti e
il fondo della bolgia piena di fori, dai quali i peccatori sporgono le gambe e i piedi accesi. E chiede alla sua guida chi è colui che è lambìto da una fiamma più grande. Virgilio lo prende in braccio e lo
porta vicino al pozzetto del dannato. Il poeta chiede
all’anima trista di parlare. Essa lo scambia per papa
Bonifacio VIII, ma egli nega di esserlo. Allora
l’anima di papa Niccolò III si confessa: ha indossato il manto papale ed è un Orsini. Per i nipoti imborsò denaro; lì ha imborsato se stesso. Quando arriverà, Bonifacio VIII lo caccerà più giù nella roccia; di lì a poco anche Clemente V, il papa successivo, avrebbe ricoperto lui e Bonifacio VIII. Dante
allora esplode in una violentissima invettiva contro
gli uomini di Chiesa che si son macchiati di simonia, ricordando che Cristo non chiese denaro a Pietro,
quando gli affidò le chiavi della Chiesa; né Pietro
né gli altri apostoli chiesero denaro a Matìa, quando
questi prese il posto di Giuda Iscariota. Perciò Niccolò III è punito a dovere. E, se non lo fermasse la
riverenza per le somme chiavi, userebbe parole ancora più dure, perché l’avarizia dei papi corrompe il 
110
mondo, calpesta i buoni e solleva i malvagi. Il poeta
quindi rivolge parole amare verso l’imperatore Costantino, la cui donazione di Roma e dei territori
circostanti a papa Silvestro I fu causa di tanti mali.
Le invettive di Dante piacciono a Virgilio, che le
ascolta con volto lieto. Poi lo prende in braccio e lo
riporta sull’argine.
Canto XX: cerchio ottavo, quarta bolgia; Dante ha
pietà per gli indovini; Virgilio lo rimprovera e poi
indica Anfiarào e Tiresia; Manto e l’origine di
Mantova; Euripilo e Calcante; Michele Scotto,
Guido Bonatti, maestro Benvenuto detto Asdente
Dante vede gli indovini procedere a passo lento. Essi hanno la testa rovesciata e camminano all’indietro. Ha pietà di loro, ma Virgilio lo rimprovera
aspramente, lo invita a guardare i dannati e gli indica Anfiarào, precipitato direttamente davanti a Minosse dalle mura di Tebe. Poi gli indica Tiresia che,
stringendo il collo a due serpenti, da maschio divenne femmina e dopo sette anni allo stesso modo
ritornò ad essere maschio. Di seguito gli indica Arunte, che abitò sui monti della Lunigiana. A questo
punto chiede maggiore attenzione perché la donna
vestita di soli capelli, che vede, vagò per molte terre
ed infine si stabilì dove egli nacque. È Manto, figlia
di Tiresia. Quando Tebe cadde sotto il dominio di
Creonte, venne in Italia e si fermò su un’isola in
mezzo a un acquitrino disabitato, volendo sfuggire
qualsiasi contatto umano. Qui visse per tutta la vita
e infine morì. In seguito gli uomini che abitavano la
zona si raccolsero e, senza ricorrere a sortilegi, fondarono una città intorno al suo sepolcro. Un tempo
le sue genti furono numerose, prima che Roberto da
Casalodi, guelfo, fosse ingannato da Pinamonte dei
Bonacolsi, ghibellino. Dante ascolta il maestro con
soddisfazione, poi chiede se c’è qualche dannato
degno di nota. Virgilio indica Calcante ed Euripilo,
che scelsero il momento opportuno per la partenza
della flotta greca contro Troia. Poi indica indovini
recenti: Michele Scotto, Guido Bonatti e maestro
Benvenuto, detto Asdente. Quest’ultimo ora sarebbe
più contento se avesse continuato a fare il calzolaio.
Ma ormai era giunto il momento di ripartire, poiché
la Luna stava sorgendo all’orizzonte.
Canto XXI: cerchio ottavo, quinta bolgia; la visione
della quinta bolgia; uno degli anziani di santa Zita
(=Lucca); Virgilio e i diavoli Malebranche; Malacoda indica la strada; Barbariccia organizza la spedizione
Dante e Virgilio scendono nella bolgia dei barattieri. Virgilio richiama l’attenzione di Dante: un diavolo si avvicina al ponte, su una spalla porta un
dannato, che scaraventa giù nella pece. Poi informa
i suoi compagni che è uno degli anziani di santa Zita (= Lucca);, barattiere come tutti i lucchesi, e che
sarebbe sùbito ritornato indietro a prendere altra
merce. Il dannato precipita nella pece, poi riemerge.
I demoni lo deridono e lo invitano a rubare di nascosto sotto la pece. Virgilio dice a Dante di nascondersi dietro una roccia, che avrebbe trattato con
i diavoli: li conosce bene. Il poeta si nasconde. Virgilio chiede ai diavoli di parlamentare con uno di
loro, poi essi potevano uncinarlo, se volevano. Si fa
avanti Malacoda. Virgilio dice che il viaggio di
Dante è voluto dal cielo, perciò che li lascino passare. Malacoda cede immediatamente. Virgilio allora
invita Dante ad uscire dal nascondiglio. Il poeta gli
si avvicina tutto timoroso e per niente rassicurato
dal comportamento dei demoni, che minacciano di
uncinargli il groppone. Malacoda dice che i due poeti possono scendere nella bolgia sottostante soltanto per un ponte lì vicino. Quello che vedono era caduto a pezzi 1.266 anni prima (=alla morte di Gesù
Cristo sulla croce). Egli deve organizzare un gruppo
di diavoli, per controllare che i dannati non escano
dalla pece. Essi li possono accompagnare. Dante
vorrebbe procedere senza la scorta. Virgilio dice
che i demoni digrignano i denti contro i dannati. Il
drappello dei diavoli è pronto e chiede il permesso
di partire. Il loro capo Barbariccia dà il segnale con
una scoreggia.
Canto XXII: cerchio ottavo, quinta bolgia; la scorta
dei Malebranche; Ciàmpolo di Navarra; i compagni
di Ciàmpolo, frate Romita e Michele Zanche;
Ciàmpolo sfugge ai Malebranche; i diavoli si azzuffano e i poeti si allontanano
Dante è sorpreso per lo strano segnale di partenza
che Barbariccia ha dato alla scorta dei Malebranche
ed è preoccupato, perché i diavoli fanno la faccia
feroce e non gli ispirano fiducia. I dannati stavano
con il muso fuori della pece come i ranocchi. Ma,
quando si avvicina Barbariccia, si tuffano sotto. Un
dannato ha un momento di esitazione e Graffiacane
lo uncina per i capelli impegolati e lo tira su. Dante
prega Virgilio di chiedere al dannato chi è. Questi
risponde di essere Ciàmpolo di Navarra, figlio di un
ribaldo. Si mise al servizio del buon re Tebaldo II di
Champagne e iniziò a fare il barattiere. Ciriatto lo
lacera con una zanna, ma Barbariccia lo stringe con
le braccia e chiede a Virgilio se voleva fare qualche
domanda. Il poeta gli chiede se tra i dannati conosce
qualche italiano. Ciàmpolo risponde che si era appena separato da barattieri provenienti dalla Sardegna. Libicocco lo uncina e gli strappa un pezzo di
carne. Virgilio chiede chi è il dannato da cui si è
separato. Risponde che è frate Gomita, quello della
Gallura, ricettacolo di ogni frode. Ebbe in mano i
nemici del suo signore Nino Visconti e in cambio di
un riscatto li liberò. In tutti gli incarichi fu un grande barattiere. Di solito sta con Michele Zanche di
Logudoro e parlano sempre della Sardegna. Il dannato è disposto a far venire altri dannati, ma i diavoli devono stare più indietro perché i dannati temono
le loro punizioni. Promette di farne venire sette.
Cagnazzo è sospettoso, ma Ciàmpolo lo convince
che non intende procurare agli altri dannati maggiori tormenti. Alichino lo minaccia di inseguirlo volando sopra la pece, se cerca di ingannarli, poi suggerisce ai diavoli di nascondersi. Ciàmpolo coglie il
momento propizio, punta i piedi a terra e di colpo 
111
salta e si libera dalla stretta di Barbariccia. I diavoli
si addolorano per l’inganno e Alichino spicca il volo, per andarlo a prendere, ma il dannato si tuffa
sott’acqua. Allora i diavoli si azzuffano tra loro.
Due di essi cadono nella pece. Barbariccia manda
quattro diavoli sull’altro argine con gli uncini. I
diavoli vanno e, giunti sull’argine, allungano gli uncini ai due diavoli caduti nella pece. I due poeti riprendono il cammino.
Canto XXIII: cerchio ottavo, sesta bolgia; Dante
teme che i Malebranche li inseguano; l’arrivo dei
Malebranche; gli ipocriti; Catalano de’ Catalani e
Loderingo degli Andalò; Caifa e Anna; Virgilio
scopre l’inganno di Malacoda
Dante riflette: per colpa dei due poeti i Malebranche sono stati beffati, perciò teme che li inseguano.
Virgilio concorda sulla previsione. Non ha finito di
parlare, che i diavoli arrivano ad ali spiegate per
catturarli. Virgilio afferra Dante e insieme si precipitano giù per la scarpata, in salvo, perché i diavoli
non possono uscire dalla bolgia loro assegnata. Nella nuova bolgia incontrano dannati che indossano
pesanti cappe con il cappuccio abbassato sugli occhi. Sono gli ipocriti. Uno di loro, sentendo l’accento toscano, chiede a Dante chi è. Il poeta dice
genericamente che è nato e cresciuto a Firenze.
Quindi chiede chi sono. Il dannato dice che sono
frati godenti, egli si chiama Catalano de’ Catalani,
il suo vicino è Loderingo degli Andalò. Furono
chiamati a Firenze per conservare la pace. Essi invece furono di parte, come dimostra la distruzione
delle case degli Uberti. Dante sta rispondendo,
quando è colpito da un dannato steso per terra. Frate
Catalano gli dice che è Caifa, il sommo sacerdote.
Convinse i farisei a crocifiggere un solo uomo, Gesù
Cristo, per la salvezza del popolo. È posto nudo di
traverso nella via e chiunque passa lo calpesta. Allo
stesso modo è punito Anna, suo suocero, e tutti gli
altri sacerdoti dell’assemblea, che, condannando a
morte Gesù Cristo, causarono ai giudei grandi sventure. A questo punto Dante chiede la via per entrare
nell’altra bolgia. Il dannato dice che il ponte è lì vicino, ma è crollato e devono arrampicarsi sulla frana. Virgilio è turbato: Malacoda gli aveva mentito.
Il frate risponde che a Bologna ha sentito dire che il
diavolo ha molti vizi, tra cui anche quello di essere
bugiardo e padre di ogni menzogna.
Canto XXIV: cerchio ottavo, settima bolgia; la difficile salita; i dannati della settima bolgia; Vanni
Fucci come l’Araba Fenice; la predizione di Vanni
Fucci
Dante è stupito per il turbamento di Virgilio, ma,
quando giungono davanti alla frana, il poeta latino
trova subito una soluzione: lo afferra saldamente per
farlo salire. Gli dice anche di fare attenzione, prima
di fare il passo successivo. Dante inizia a salire. La
salita è breve, altrimenti si sarebbe fermato. Alla fine giungono in cima alla frana e per la stanchezza
Dante si siede. Virgilio lo incita ad alzarsi con un
motto sapienziale: chi sta comodo sotto le coperte
non raggiunge la fama. Dante si alza, fingendo di
avere più fiato di quanto effettivamente ha. Giungono sul ponte. Dante sente soltanto delle voci ma non
vede nulla. Virgilio lo invita ad agire: scendono il
ponte dalla parte in cui si congiunge all’ottava bolgia. Dentro di essa vede un terribile groviglio di
serpenti, di specie diverse. All’improvviso un serpente si avventa sopra un dannato che è dalla loro
parte e lo morde sul collo. Il dannato si accende,
brucia e cade per terra incenerito, proprio come fa
ogni 500 anni l’Araba Fenice. Ma subito ritorna nel
suo aspetto precedente, si alza e si guarda intorno,
tutto smarrito. Virgilio chiede al dannato chi è.
Questi risponde di essere toscano, si chiama Vanni
Fucci, detto il Bestia, e viene da Pistoia, un covo di
bestie. Dante dice a Virgilio di chiedergli per quale
colpa è tra i ladri. Il dannato capisce le parole di
Dante e gli risponde direttamente: ha rubato gli arredi preziosi dalla sacrestia del duomo di Pistoia e
il furto fu attribuito a torto ad altri. Ma, per vendicarsi di Dante che lo ha visto in questo stato, fa una
predizione: prima Pistoia caccerà in esilio i guelfi
neri, poi sarà Firenze a cacciare i guelfi bianchi e a
cambiare governo. Poi dalla Lunigiana uscirà un
fulmine, Moroello Malaspina, che sopra Campo Piceno, vicino a Pistoia, colpirà con violenza e spazzerà via ogni guelfo bianco. Glielo dice per farlo
soffrire.
Canto XXV: cerchio ottavo, settima bolgia, Vanni
Fucci fa il segno delle fiche a Dio; il centauro Caco; la trasformazione di Cianfa Donati e Agnolo
Brunelleschi; la trasformazione di Buoso Donati e
Francesco de’ Cavalcanti
Alla fine della risposta Vanni Fucci alza le mani al
cielo e fa il segno delle fiche a Dio. Allora Dante
inveisce contro Pistoia, che aveva dato i natali al
dannato. Subito arriva il centauro Caco, che cerca
Vanni per punirlo. Sulle spalle il centauro ha un
drago sputa-fuoco con le ali aperte, che incendia
tutto ciò che incontra. Virgilio lo presenta: è Caco,
uccideva i viandanti sotto il colle Aventino. Una
volta derubò Ercole che scoprì l’inganno e lo uccise
a colpi di clava. Intanto tre spiriti vengono incontro
ai due poeti e chiedono chi sono. Sono ladri fiorentini. Ma i due poeti non hanno tempo di rispondere,
perché uno di essi si domanda dove sarà finito Cianfa Donati. Mentre Dante li guarda, un lucertolone a
sei piedi, Cianfa Donati, si lancia addosso a uno di
loro, Agnolo Brunelleschi, e lo avvolge con le sue
spire. Essi si incollano l’uno all’altro e si fondono,
formando un nuovo essere che non era né il dannato
né l’altro. Puccio Sciancato si rivolge ad Agnolo e
si lamenta che non sono più due individui né uno.
Subito dopo arriva un lucertolone che addenta l’ombelico a Buoso Donati, che cade a terra. Il dannato e
il lucertolone si guardano. Dalla ferita del dannato e
dalla bocca dell’animale esce fumo. Poi un essere si
trasforma lentamente nell’altro. Quindi Francesco
de’ Cavalcanti, il lucertolone, esprime il desiderio
che Buoso corra carponi per quel luogo come faceva
112
lui. Così Dante vede i ladri della settima bolgia mutarsi e tramutarsi. E a questo punto si scusa se non è
abbastanza preciso, ma la causa è la novità della
materia, che non ha precedenti significativi tra i poeti. Prima che se ne andassero, il poeta riconosce
Puccio Sciancato, l’unico a non aver subito trasformazioni, e Francesco Guercio, che gli abitanti di
Gaville rimpiangono di aver ucciso.
Canto XXVI: cerchio ottavo, ottava bolgia; l’invettiva contro Firenze e i ladri fiorentini; la bolgia piena di fiammelle dei fraudolenti; la fiammella a due
punte di Diomede e Ulisse; Ulisse racconta dove
andò a morire; la montagna bruna per la distanza
Dante lancia una durissima invettiva contro Firenze,
perché ha appena trovato tre ladri fiorentini che non
fanno certamente onore alla città. Dall’arco di ponte
vede tante fiammelle, che rendono tutta splendente
l’ottava bolgia. Virgilio spiega che esse racchiudono
le anime dei fraudolenti. Il poeta vede una fiamma a
due punte, domanda chi è e se può parlare con essa.
La guida risponde che essa punisce Ulisse e Diomede, che insieme prepararono i loro inganni. Quindi
si rivolge alla fiamma e la prega che uno dei due
racconti dove andò a morire. Dalla punta più alta
dell’antica fiamma esce la voce di Ulisse: dopo aver
lasciato Circe, né la tenerezza per il figlio, né il rispetto per il padre, né l’amore per Penelope riuscirono a vincere in lui il desiderio di conoscere il
mondo e gli uomini. Perciò con una sola nave si diresse verso lo stretto di Gibilterra, dove Ercole aveva segnato i confini ultimi della terra. Prima di varcarlo, incitò con un breve discorso i fidati compagni: essi non devono negarsi l’esperienza, seguendo il corso del Sole, di esplorare il mondo senza gente; non sono nati per vivere come gli animali
bruti, ma per dimostrare il loro valore e per conoscere. Così infiammati, i suoi compagni fecero dei remi
ali al folle volo. Da cinque mesi lunari navigavano
piegando sempre più a sinistra, quando videro una
montagna altissima (=il purgatorio). Tutti si rallegrarono, ma sùbito la gioia si trasformò in pianto,
perché dalla montagna sorse un turbine, che affondò
la nave.
Canto XXVII: cerchio ottavo, ottava bolgia; Guido
da Montefeltro; la situazione politica della Romagna; Guido, l’esperto di inganni che si fa ingannare;
Bonifacio VIII chiede un consiglio fraudolento; il
santo ignorante e il diavolo logico
Ormai la fiamma di Ulisse e di Diomede se ne sta
andando, quando si avvicina un’altra fiamma, che
chiede notizie della Romagna. Dante risponde che
la Romagna non è mai stata senza guerra, ma al presente si trova in pace. Il poeta chiede poi al dannato
di dire il suo nome. Guido da Montefeltro non lo
direbbe, se sapesse che Dante ritorna sulla Terra; ma
nessuno è mai tornato vivo dall’inferno, perciò senza vergogna racconta la sua storia. Fu uomo d’arme
e poi frate francescano. Le sue opere non furono di
leone, ma di volpe, e la sua fama militare raggiunse
i confini della Terra. Ormai vecchio, si pentì e si fece frate. Bonifacio VIII, che era in guerra con Palestrina, gli chiese un consiglio fraudolento, per far
cadere la città. Egli si rifiutò, ma il papa incalzò: lo
assolveva dal peccato prima ancora che lo commettesse. E Guido diede il consiglio: il papa doveva fare promesse di pace, che poi non avrebbe mantenuto. Quando morì, Francesco d’Assisi venne a prendere la sua anima, ma un demonio lo fermò: essa
toccava a lui, poiché non ci si può pentire prima di
peccare perché la contraddizione non lo permette.
Così, tutto addolorato, finì nella bolgia dei fraudolenti. Poi l’anima straziata di Guido se ne va e i due
poeti riprendono il cammino.
Canto XXVIII: cerchio ottavo, ottava bolgia; gli atroci tormenti dei seminatori di discordie; Maometto; Pier da Medicina; Malatestino da Verucchio e il
tribuno Caio Curione; il dolore di Mosca dei Lamberti per le genti toscane; Bertram de Born
Dante si lamenta: è impossibile descrivere in versi
ma anche in prosa il sangue e le piaghe che vede,
anche se si provasse più volte, perché il linguaggio e
la mente degli uomini sono inadeguati. Vede un
dannato tagliato in due dal capo alle natiche. È Maometto, che gli indica il genero Alì e gli altri seminatori di discordie. Un diavolo squarcia i dannati,
che percorrono la bolgia e che a fine giro si ritrovano il corpo intero. Poi gli chiede chi è. Virgilio risponde che sta conducendo il poeta all’inferno per
fargli conoscere il loro mondo. Sentendo quelle parole, più di cento dannati si fermano e lo guardano,
dimenticando la loro pena. Maometto allora invita
Dante, una volta tornato sulla Terra, a dire a fra’
Dolcino di procurarsi molti viveri, per resistere
all’assedio dei novaresi durante l’inverno. Poi si allontana. Un altro dannato chiede a Dante di ricordarsi di Pier da Medicina, e di far sapere ai due migliori uomini di Fano, Guido del Cassero e Angiolello da Carignano, che Malatestino da Verucchio li
farà gettare in mare dentro un sacco. Dante chiede
di un altro dannato. Pier dice che è il tribuno della
plebe Caio Curione. Consigliò a Cesare di varcare il
Rubicone e di marciare su Roma. Un altro dannato
prega il poeta di ricordarlo. È Mosca dei Lamberti,
che consigliò alla famiglia degli Amidei di uccidere
Buondelmonte dei Buondelmonti, che non aveva
mantenuto la promessa di matrimonio. Il dannato
riconosce che la decisione causò scontri sanguinosi
tra guelfi e ghibellini di Toscana. E provocò - conclude il poeta - anche la fine della sua famiglia. Poi
Mosca se ne va, sopraffatto dall’angoscia e come
impazzito. Sùbito dopo Dante vede un dannato che
tiene la testa mozzata per i capelli, penzoloni come
una lanterna. Guardando i due poeti, si lamenta e
poi si presenta. È Bertram de Born. Spinse il giovane re Enrico III d’Inghilterra contro il padre. E,
poiché in vita ha diviso persone che dovevano stare
unite, ora porta la testa in mano, divisa dal corpo.
Canto XXIX: cerchio ottavo, nona bolgia; l’ombra
irritata di Geri del Bello; decima bolgia; i falsari di 
113
metalli; Grifolino d’Arezzo racconta la sua storia;
Capocchio di Siena parla delle brigate senesi
Vedendo quei dannati così smozzicati, Dante è sul
punto di piangere. Virgilio gli chiede perché vaga
per la bolgia con lo sguardo: non possono perdere
tempo. Il poeta si giustifica: cercava uno spirito del
suo sangue, Geri del Bello. Ma Virgilio gli dice
che, mentre parlava con Bertram, Geri lo aveva indicato con risentimento agli altri dannati. Dante
spiega il motivo: Geri era stato ucciso, ma nessun
parente si era preso la briga di vendicarlo, perciò
era sdegnato contro di lui. E la mancata vendetta lo
ha reso più pietoso verso il dannato. I due poeti continuano a parlare fino alla decima bolgia, dove sono
puniti i falsari. C’è chi giace sul ventre, chi sulle
spalle uno dell’altro, chi avanza carponi. I due poeti
procedono e guardano senza parlare. Dante vede
due dannati appoggiati uno all’altro, che si tolgono
la scabbia con le unghie. Chiede se lì c’è qualche
italiano. Il dannato dice egli e il compagno lo sono.
Poi chiede chi è. Virgilio risponde che Dante è vivo
e che gli sta mostrando l’inferno. A quelle parole i
due dannati, ma anche altri dannati, si volgono verso Dante. Il poeta dice che li può ricordare nel
mondo dei vivi e li invita a dire chi sono. Il dannato
risponde di essere Grifolino d’Arezzo, è stato messo
al rogo da Albero da Siena ed è morto non perché
era un falsario di moneta, ma perché si vantò di essere capace di volare. Il vescovo lo fece bruciare vivo perché non riuscì a dimostrarlo. Minosse lo mandò in quella bolgia perché praticò l’alchimia. Dante
fa a Virgilio un commento velenoso sulla stupidità
del dannato. Sentendo le sue parole, un altro dannato fa ironicamente l’elenco dei senesi che non sono
sciocchi: Stricca dei Salimbeni, che seppe fare spese
moderate, e Niccolò dei Salimbeni, che a Siena
scoprì per primo l’uso gastronomico dei chiodi di
garofano. Aggiunge la brigata spendereccia di Caccia d’Asciano, nella quale si distinse Bartolomeo
dei Folcacchieri, detto l’Abbagliato. Conclude dicendo che è Capocchio di Siena e che in vita falsificò i metalli con l’alchimia.
Canto XXX: cerchio ottavo, decima bolgia; Mirra,
Gianni Schicchi e Capocchio di Siena; Grifolino
d’Arezzo indica alcuni dannati; maestro Adamo e i
ruscelletti del Casentino; la moglie di Putifarre e
Sinone; lo scambio di insulti tra maestro Adamo e
Sinone; Virgilio rimprovera Dante
Due anime nude e smorte corrono per la bolgia, dove sono puniti i falsari, mordendo gli altri dannati.
Una di esse è sopra Capocchio, lo azzanna e lo trascina per la bolgia. Grifolino d’Arezzo dice a Dante
che è Gianni Schicchi: per avere la più bella cavalla
della mandria finse di essere Buoso Donati e diede
valore legale al testamento. L’altra anima è la scellerata Mirra che divenne amante del padre. Dante
poi vede maestro Adamo, che, colpito dall’idropisia, ha la forma di un liuto. Il dannato si lamenta:
ha battuto moneta falsa per i conti Guidi da Romena
ed ora, non ostante la sete, rifiuterebbe di bere alla
fonte Branda, pur di vedere i suoi committenti puniti in quella bolgia. Il poeta gli chiede notizie di due
dannati che fumano per la febbre. Maestro Adamo
risponde che una è la moglie di Putifarre, la quale
accusò Giuseppe d’averla insidiata; l’altro è Sinone,
greco di Troia, che mentì ai troiani sul cavallo di
legno. Indispettito dal modo spregevole con cui è
indicato, Sinone colpisce con un pugno la pancia di
maestro Adamo, il quale ricambia con un pugno al
viso. Tra i due segue poi uno scambio di offese, che
Dante ascolta affascinato. Virgilio con voce adirata
richiama e rimprovera il poeta: voler ascoltare quelle genti litigiose è un desiderio meschino.
Canto XXXI: discesa nel cerchio nono; i due poeti
lasciano Malebolge; il suono del corno; il pozzo dei
giganti; Nembròd e la torre di Babele; Fialte e la
battaglia di Flegra; Anteo depone i due poeti nel
cerchio sottostante
I due poeti lasciano Malebolge e discendono nel
cerchio nono, che è pervaso da una luce crepuscolare. All’improvviso Dante sente il suono di un grosso
corno. Chiede a Virgilio di che cosa si tratta. Il poeta risponde che lo saprà quando vedrà con i suoi occhi, perciò deve affrettarsi. E lo avverte per tempo
che quelle che vedrà non sono torri, ma giganti, e
sono conficcati tutti intorno al pozzo. Poco dopo il
poeta nell’aria oscura vede torreggiare con mezza
persona i giganti, che hanno un aspetto orrendo. Il
primo è smisurato e pronuncia parole incomprensibili. Allora Virgilio lo rimprovera e lo invita a sfogarsi con il corno che ha a tracolla. Poi spiega a Dante
che è Nembròd. Volle costruire la torre di Babele,
per sfidare il cielo, e ciò provocò la moltiplicazione
delle lingue. Egli non capisce le parole altrui e, ugualmente, gli altri non capiscono le sue. Poco dopo
i due poeti incontrano un altro gigante, Fialte, più
feroce e smisurato del primo. Ha le braccia legate
da catene. Con gli altri giganti partecipò alla battaglia di Flegra contro Giove e gli altri dei. Fialte si
scuote e provoca un terremoto, che spaventa il poeta. Dante desidera vedere il corpo smisurato di Briareo, ma Virgilio gli dice che il gigante è più lontano
e che è feroce e legato come Fialte. Lì vicino però
si trova Anteo, che parla ed è slegato e li potrà posare sul fondo dell’inferno. Essi raggiungono Anteo e
Virgilio suscita la vanità del gigante, dicendo che
Dante lo può ricordare sulla Terra, dove è destinato
a ritornare. Così ottiene che li prenda e li deponga
nel cerchio sottostante. Virgilio afferra Dante, il gigante li prende e li depone lievemente sul fondo del
lago di Cocìto.
Canto XXXII: cerchio nono, lago di Cocìto; la Caìna e i traditori dei parenti; Camicion de’ Pazzi indica altri dannati; l’Antenòra e i traditori della patria, Bocca degli Abati e Buoso da Duera; Ugolino
della Gherardesca e Ruggieri degli Ubaldini
Dante chiede l’aiuto delle muse, perché è difficile
parlare del cerchio nono. Egli è giunto nella Caìna
dove sono puniti i traditori dei parenti, e cammina 
114
guardando la parete rocciosa. Un dannato lo invita a
guardare dove mette i piedi e a non calpestare coloro che in vita furono suoi infelici fratelli. Il poeta
abbassa gli occhi e vede le teste dei dannati uscire
dalla superficie gelata del lago. Ai suoi piedi due
dannati sono stretti l’un all’altro. Egli chiede chi
sono. Essi cercano di muovere le teste, che però
cozzano una contro l’altra. Un dannato lì vicino dice che sono Alessandro e Napoleone degli Alberti e
provengono dalla valle toscana del Bisenzio. In tutta
la Caìna non c’è un’ombra più degna di loro di essere conficcata in quella ghiacciaia. Il dannato si
presenta: è Camicione de’ Pazzi. Davanti a lui c’è
Sassolo Mascheroni e, se è toscano, sa bene chi egli
fu. Aspetta Carlino de’ Pazzi, che con le sue colpe
farà apparire meno gravi le sue. Dante lascia il dannato e procede verso il centro del lago. Tremando
dal freddo, giunge nell’Antenòra, dove sono puniti i
traditori della patria. Colpisce una testa, che si lamenta, perciò si ferma. Il dannato dice che, se fosse
vivo, si sentirebbe offeso per il calcio ricevuto. Dante gli dice che egli è vivo e che, se cerca la fama,
può nominarlo al ritorno sulla Terra. Il dannato vuole invece non essere ricordato. Per sapere il suo nome, minaccia di strappargli i capelli e glieli strappa,
ma senza risultato. Un dannato lì vicino lo chiama
per nome, Bocca degli Abati, e gli chiede perché si
è messo a latrare come un cane. Bocca allora si
vendica di chi ha fatto il suo nome e dice che è
Buoso da Duera, colpevole di aver incassato denaro
dai francesi. Indica anche altri traditori lì presenti
come Tesauro dei Beccheria, a cui Firenze tagliò la
gola, e Gianni dei Soldanieri, che con Gano di Maganza e Tebaldello degli Zambrasi aprì le porte di
Faenza, mentre la gente dormiva. Dante e Virgilio
sono già lontani da Bocca, quando in una buca vedono la testa di un dannato sopra quella di un altro.
Il primo rodeva la testa del secondo sulla nuca. Allora il poeta chiede perché lo fa. Se piange a causa
dell’altro, potrà riferire la loro storia, una volta che
sarà ritornato nel mondo terreno.
Canto XXXIII: cerchio nono, lago di Cocìto, l’Antenòra; Ugolino della Gherardesca racconta la sua
fine; l’invettiva di Dante contro i pisani; la Tolomea
e i traditori degli ospiti; frate Alberigo dei Manfredi
e Branca Doria; l’invettiva contro i genovesi
Il conte Ugolino della Gherardesca alza il capo dalla testa dell’arcivescovo Ruggieri degli Ubaldini,
che aveva già guastata dietro. Si pulisce la bocca
con i capelli di questi, poi racconta la sua storia. Fidandosi dell’uomo di Chiesa, era stato imprigionato
con i suoi quattro figli nella torre della Muta. Una
notte sognò che l’arcivescovo era a capo della brigata che cacciava il lupo e i lupetti sul monte san
Giuliano. Ebbe un triste presentimento. All’alba
sentì inchiodare la porta della torre. Quel giorno e i
giorni successivi nessuno portò loro del cibo. I suoi
figli piansero, quindi ad uno ad uno morirono. Alla
fine più che il dolore poté il digiuno. Davanti a questa tragedia Dante inveisce contro i pisani: era giusto che si vendicassero del conte Ugolino, che aveva
consegnato alcuni loro castelli ai nemici; ma non
era giusto che facessero subire la stessa sorte ai suoi
figli, i quali per la giovane età erano innocenti. Sùbito dopo un dannato prega il poeta di levargli le
incrostazioni di ghiaccio dagli occhi. Dante promette di farlo, se dice chi è. Il dannato dice di essere
frate Alberigo dei Manfredi e racconta che alla frutta fece uccidere i suoi convitati. Dante si meraviglia
che sia già morto. Il frate allora spiega che l’anima,
non appena tradisce, precipita all’inferno, mentre un
demonio prende il suo posto per il resto della vita.
Lo stesso è successo per l’anima di Branca Doria,
che gli sta dietro. Questi uccise il suocero con
l’aiuto di un parente. Frate Alberigo dice a Dante di
mantenere la promessa. Il poeta si rifiuta, e cortesia
fu l’esser villano con lui. Dante quindi inveisce contro i genovesi, che sono pieni di ogni magagna e che
perciò dovrebbero essere eliminati dal mondo.
Canto XXXIV: cerchio nono, lago di Cocìto, la
Giudecca; Lucifero; la Giudecca e i traditori dei
benefattori; l’incontro con Lucifero; Giuda Iscariota, Bruto e Cassio; Dante e Virgilio si rovesciano
e salgono; il centro della Terra; la caduta di Lucifero dal cielo; l’uscita dall’inferno a riveder le stelle
I due poeti attraversano la distesa gelata di Cocìto,
dove sono immersi i dannati. Ad un certo punto
Virgilio indica Lucifero: è brutto e gigantesco, ha
sei ali da pipistrello, con cui fa gelare la superficie
del lago, e tre teste di colore diverso, che rappresentano quella davanti rossa l’odio, quella biancogiallastra a destra l’impotenza, quella nera a sinistra l’ignoranza. In ogni bocca schiaccia con i denti
un peccatore: in quella centrale ha la pena maggiore
Giuda Iscariota, traditore di Cristo; in quelle laterali
sono puniti Giunio Bruto e Cassio Longino, uccisori
di Giulio Cesare e traditori dell’impero. Ma ormai
devono lasciare l’inferno, perché si è visto tutto.
Virgilio con Dante avvinghiato al collo afferra le
coste villose di Lucifero, quindi scende di vello in
vello lungo il suo corpo. Poi si capovolge e incomincia a salire, finché esce per il foro di una roccia,
sul quale depone Dante. Il poeta è stupito di vedere
Lucifero gambe all’aria. Virgilio spiega che hanno
superato il centro della terra, dove Lucifero si è
conficcato cadendo dal cielo da dove era stato precipitato per la sua ribellione a Dio. Ora si trovano
nell’emisfero australe ed è primo mattino. Poi i due
poeti per un cammino nascosto, scavato da un ruscello, salgono verso l’alto, finché per un pertugio
escono a riveder le stelle.
Canto I
Nel mezzo del cammin di nostra vita
mi ritrovai per una selva oscura
ché la diritta via era smarrita.
1
Ahi quanto a dir qual era è cosa dura
esta selva selvaggia e aspra e forte
che nel pensier rinova la paura!
4
Tant’è amara che poco è più morte;
ma per trattar del ben ch’i’ vi trovai,
dirò de l’altre cose ch’i’ v’ho scorte.
7
Io non so ben ridir com’i’ v’intrai,
tant’era pien di sonno a quel punto
che la verace via abbandonai.
10
Ma poi ch’i’ fui al piè d’un colle giunto,
là dove terminava quella valle
che m’avea di paura il cor compunto,
13
guardai in alto, e vidi le sue spalle
vestite già de’ raggi del pianeta
che mena dritto altrui per ogne calle.
16
Allor fu la paura un poco queta
che nel lago del cor m’era durata
la notte ch’i’ passai con tanta pieta.
19
E come quei che con lena affannata
uscito fuor del pelago a la riva
si volge a l’acqua perigliosa e guata,
22
così l’animo mio, ch’ancor fuggiva,
si volse a retro a rimirar lo passo
che non lasciò già mai persona viva.
25
Poi ch’èi posato un poco il corpo lasso,
ripresi via per la piaggia diserta,
sì che ‘l piè fermo sempre era ‘l più basso.
28
Ed ecco, quasi al cominciar de l’erta,
una lonza leggera e presta molto,
che di pel macolato era coverta;
31
e non mi si partia dinanzi al volto,
anzi ‘mpediva tanto il mio cammino,
ch’i’ fui per ritornar più volte vòlto.
34
Temp’era dal principio del mattino,
e ‘l sol montava ‘n sù con quelle stelle
ch’eran con lui quando l’amor divino
37
mosse di prima quelle cose belle;
sì ch’a bene sperar m’era cagione
di quella fiera a la gaetta pelle
40
l’ora del tempo e la dolce stagione;
ma non sì che paura non mi desse
la vista che m’apparve d’un leone.
43
Questi parea che contra me venisse
con la test’alta e con rabbiosa fame,
sì che parea che l’aere ne tremesse.
46
Ed una lupa, che di tutte brame
sembiava carca ne la sua magrezza,
e molte genti fé già viver grame,
49
questa mi porse tanto di gravezza
con la paura ch’uscia di sua vista,
ch’io perdei la speranza de l’altezza.
52
E qual è quei che volontieri acquista,
e giugne ‘l tempo che perder lo face,
che ‘n tutt’i suoi pensier piange e s’attrista;
55
tal mi fece la bestia sanza pace,
che, venendomi ‘ncontro, a poco a poco
mi ripigneva là dove ‘l sol tace.
58
1. Nel mezzo del cammin di nostra vita (=a 35 anni) mi ritrovai per una selva oscura, perché avevo
smarrito la retta via. 4. Ahi, quanto è arduo e doloroso raccontare com’era selvaggia, intricata e impraticabile questa selva, il cui solo pensiero mi rinnova la paura! 7. Essa (=selva) è tanto amara, che la
morte lo è poco di più. Ma, per parlare del bene che
vi trovai, dirò delle altre cose che vi ho visto. 10. Io
non so ben dire come vi entrai, tanto ero pieno di
sonno a quel punto in cui abbandonai la via del vero. 13. Ma, dopo che fui giunto al piè di un colle,
dove terminava quella valle che mi aveva riempito
il cuore di paura, 16. guardai in alto e vidi la cima
[del colle] illuminata già dai raggi del pianeta (=il
sole sta sorgendo), che conduce il viandante dritto
per ogni strada. 19. Allora si quietò un poco la paura, che nel profondo del cuore mi aveva a lungo
agitato in quella notte che io trascorsi con tanta angoscia. 22. E, come il naufrago, uscito fuori del mare e giunto alla riva, con respiro affannoso si volge
indietro e guarda le onde pericolose, 25. così il mio
animo, che ancora fuggiva, si volse indietro per riguardar la selva, che non lasciò mai (=accompagnò
sempre ogni) persona viva. 28. Dopo che ebbi riposato un po’ il mio corpo affaticato, ripresi a camminare lungo il pendìo deserto [del colle], così che il
piede fermo era sempre il più basso. 31. Ed ecco
che, quasi agli inizi della salita, mi apparve una
lonza leggera e molto veloce, che era coperta di pelo screziato. 34. Essa non si allontanava da me, anzi
impediva a tal punto il mio cammino, che mi volsi
più volte per tornare indietro. 37. Era il primo mattino ed il sole [primaverile] saliva in cielo con le
stelle dell’Ariete, che erano con lui quando l’amore
di Dio 40. fece muovere per la prima volta quelle
cose belle. Così l’ora del giorno e la dolce stagione
mi facevano ben sperare 43. di [aver la meglio] su
quella fiera dalla pelle variegata, ma non tanto che
non m’incutesse paura la vista di un leone che mi
comparve davanti. 46. Esso veniva contro di me
con la testa alta e con una fame rabbiosa, così che
anche l’aria sembrava temerlo. 49. E una lupa, che
nella sua magrezza sembrava piena di ogni desiderio e che fece viver misere (=infelici) molte genti,
52. mi causò sùbito dopo tanto sgomento con la paura che incuteva il suo aspetto, che perdetti la speranza di raggiungere la cima del colle. 55. E come
l’avaro, che accumula volentieri e che, giunto il
tempo in cui perde la ricchezza accumulata, piange
e si rattrista in tutti i suoi pensieri; 58. così mi rese
la bestia senza pace, la quale, venendomi incontro,
a poco a poco mi sospingeva nella selva oscura, dove il sole non penetra.
Divina commedia. Inferno, a cura di P. Genesini 5
Mentre ch’i’ rovinava in basso loco,
dinanzi a li occhi mi si fu offerto
chi per lungo silenzio parea fioco.
61
Quando vidi costui nel gran diserto,
“Miserere di me”, gridai a lui,
“qual che tu sii, od ombra od omo certo!”.
64
Rispuosemi: “Non omo, omo già fui,
e li parenti miei furon lombardi,
mantoani per patria ambedui.
67
Nacqui sub Iulio, ancor che fosse tardi,
e vissi a Roma sotto ‘l buono Augusto
nel tempo de li dèi falsi e bugiardi.
70
Poeta fui, e cantai di quel giusto
figliuol d’Anchise che venne di Troia,
poi che ‘l superbo Ilión fu combusto.
73
Ma tu perché ritorni a tanta noia?
perché non sali il dilettoso monte
ch’è principio e cagion di tutta gioia?”.
76
“Or se’ tu quel Virgilio e quella fonte
che spandi di parlar sì largo fiume?”,
rispuos’io lui con vergognosa fronte.
79
“O de li altri poeti onore e lume
vagliami ‘l lungo studio e ‘l grande amore
che m’ha fatto cercar lo tuo volume.
82
Tu se’ lo mio maestro e ‘l mio autore;
tu se’ solo colui da cu’ io tolsi
lo bello stilo che m’ha fatto onore.
85
Vedi la bestia per cu’ io mi volsi:
aiutami da lei, famoso saggio,
ch’ella mi fa tremar le vene e i polsi”.
88
“A te convien tenere altro viaggio”,
rispuose poi che lagrimar mi vide,
“se vuo’ campar d’esto loco selvaggio:
91
ché questa bestia, per la qual tu gride,
non lascia altrui passar per la sua via,
ma tanto lo ‘mpedisce che l’uccide;
94
e ha natura sì malvagia e ria,
che mai non empie la bramosa voglia,
e dopo ‘l pasto ha più fame che pria.
97
Molti son li animali a cui s’ammoglia,
e più saranno ancora, infin che ‘l veltro
verrà, che la farà morir con doglia.
100
Questi non ciberà terra né peltro,
ma sapienza, amore e virtute,
e sua nazion sarà tra feltro e feltro.
103
Di quella umile Italia fia salute
per cui morì la vergine Cammilla,
Eurialo e Turno e Niso di ferute.
106
Questi la caccerà per ogne villa,
fin che l’avrà rimessa ne lo ‘nferno,
là onde ‘nvidia prima dipartilla.
109
Ond’io per lo tuo me’ penso e discerno
che tu mi segui, e io sarò tua guida,
e trarrotti di qui per loco etterno,
112
ove udirai le disperate strida,
vedrai li antichi spiriti dolenti,
ch’a la seconda morte ciascun grida;
115
e vederai color che son contenti
nel foco, perché speran di venire
quando che sia a le beate genti.
118
61. Mentre ero spinto rovinosamente verso la valle,
davanti agli occhi mi apparve uno, che in quel vasto
silenzio appariva come un’ombra evanescente. 64.
Quando lo vidi in quella grande solitudine, «Abbi
pietà di me» gli gridai, «chiunque tu sia, ombra o
uomo vivo!». 67. Mi rispose: «Non sono un uomo,
ma lo fui un tempo. I miei genitori furono lombardi,
ambedue nativi di Mantova. 70. Nacqui sotto Giulio Cesare, seppur troppo tardi [per conoscerlo], e
vissi a Roma sotto il buon Augusto al tempo degli
dei falsi e bugiardi. 73. Fui poeta e cantai [le imprese] di quel giusto figlio di Anchise (=Enea), che
da Troia venne in Italia, dopo che la superba città
fu incendiata. 76. Ma tu perché ritorni a tanto affanno (=nella selva)? Perché non sali il dilettoso
monte, che è inizio e causa di tanta gioia?». 79.
«Sei tu quel Virgilio e quella fonte che spande un
fiume così abbondante di parole?» gli risposi a fronte bassa per la vergogna. 82. «O decoro e luce degli
altri poeti, concèdimi il tuo aiuto in nome del lungo
studio e del grande amore, che mi hanno fatto cercare le tue opere. 85. Tu sei il mio maestro e il mio
autore. Tu sei il solo da cui appresi lo stile tragico,
che mi ha dato la fama. 88. Vedi la bestia che mi
ha fatto volgere indietro. Aiùtami, o saggio famoso,
perché essa mi fa tremare le vene ed i polsi!» 91.
«A te conviene (=tu dovrai) prendere un’altra strada» rispose dopo che mi vide in lacrime, «se vuoi
uscire da questo luogo selvaggio. 94. Questa bestia,
che ti costringe a chieder aiuto, non lascia passare
alcuno per la sua strada, ma lo ostacola tanto che lo
uccide. 97. Ed ha una natura così malvagia e cattiva, che non soddisfa mai la sua sconfinata ingordigia e che, dopo mangiato, ha più fame di prima.
100. Molti sono gli animali con cui si accoppia e
ancor di più saranno in futuro, finché verrà il Veltro, che la farà morire con dolore. 103. Questi cercherà non terre né denaro, ma sapienza, amore e
virtù, e la sua origine sarà tra feltro e feltro. 106.
Sarà la salvezza di quell’umile Italia, per la quale
morirono uccisi la vergine Camilla, Eurialo, Niso e
Turno. 109. Questi la caccerà da ogni città, finché
l’avrà rimessa nell’inferno, da dove la fece uscire
l’invidia [del serpente verso Adamo ed Eva]. 112.
Perciò per il tuo bene penso e giudico che tu mi
debba seguire: sarò la tua guida. Ti trarrò di qui attraverso il luogo eterno (=l’inferno), 115. dove udrai le grida senza speranza [dei dannati] e vedrai
gli spiriti sofferenti degli antichi, che invocano la
seconda morte (=quella dell’anima, cioè l’annichilimento totale). 118. Vedrai coloro che sono
contenti di stare nel fuoco [del purgatorio], perché
sono sicuri di andare, prima o poi, fra le genti beate. 
Divina commedia. Inferno, a cura di P. Genesini 6
A le quai poi se tu vorrai salire,
anima fia a ciò più di me degna:
con lei ti lascerò nel mio partire;
121
ché quello imperador che là sù regna,
perch’i’ fu’ ribellante a la sua legge,
non vuol che ‘n sua città per me si vegna.
124
In tutte parti impera e quivi regge;
quivi è la sua città e l’alto seggio:
oh felice colui cu’ ivi elegge!”.
127
E io a lui: “Poeta, io ti richeggio
per quello Dio che tu non conoscesti,
acciò ch’io fugga questo male e peggio,
130
che tu mi meni là dov’or dicesti,
sì ch’io veggia la porta di san Pietro
e color cui tu fai cotanto mesti”.
133
Allor si mosse, e io li tenni dietro. 136
121. E, se vorrai salire fra quelle genti [in paradiso], sarai accompagnato da un’anima più degna di
me (= Beatrice). Ti affiderò a lei, prima di lasciarti,
124. perché l’imperatore (=Dio), che regna lassù,
non vuole che io entri nella sua città, poiché fui ribelle (=non conobbi) alla sua legge. 127. Egli impera su tutto l’universo, ma governa da qui: questa è
la sua città e qui sta il suo trono. Oh, felice colui
che ammette lassù!» 130. Io gli dissi: «O poeta, in
nome di quel Dio, che non conoscesti, ti prego di
condurmi dove ora dicesti, 133. affinché possa fuggire questo male (=la lupa) e peggio (=la dannazione eterna). Così potrò vedere la porta di san Pietro
(=il purgatorio) e coloro che tu dici tanto mesti (=i
dannati dell’inferno)». 136. Allora egli si mosse ed
io gli tenni dietro.
I personaggi
Dante (Firenze 1265) è il protagonista del poema: a
35 anni, quindi nel 1300, si smarrisce in una selva
oscura e, per tornare a casa, deve fare un lungo viaggio attraverso i tre regni dell’oltretomba. Il nome
del poeta compare soltanto in Pg XXX, 55. È un
personaggio multiplo: a) è colui che compie il viaggio; b) è colui che racconta il viaggio dopo che l’ha
compiuto; c) è l’autore del poema. Oltre a ciò, ognuno di questi tre personaggi è, di volta in volta,
poeta, politico, credente, intellettuale, letterato, polemista, partigiano dell’imperatore, esiliato politico,
laico, logico, scienziato, teologo, uomo ora partecipe del dramma dei dannati ora ferocemente vendicativo. In particolare Dante è l’individuo che si perde
nella selva oscura, ma nello stesso tempo è il simbolo dell’umanità errante, pellegrina sulla terra, che
cerca con le sue forze, ma inutilmente, la via della
salvezza. Dante scrittore approfitta delle molteplici
possibilità narrative, che gli permette la sua triplice
dimensione (viandante, narratore, scrittore) e le ulteriori specificazioni.
Publio Virgilio Marone (Andes, presso Mantova, 70
a.C.-Brindisi 19 a.C.) appartiene ad una famiglia di
agiati proprietari terrieri. Studia a Cremona e a Milano e si perfeziona a Roma. Vive a Napoli. Compone le Bucoliche e le Georgiche. La sua opera maggiore è l’Eneide, dove canta Roma e l’Impero instaurato da Ottaviano Augusto. Nel Medio Evo è
uno dei pochi poeti classici conosciuti, e viene anche considerato un profeta (in Egloga, IX, avrebbe
preannunciato la venuta di Gesù Cristo, in realtà
stava celebrando la nascita di Ottaviano, il futuro
imperatore) e un mago. Dante lo sceglie come guida
per l’inferno e il purgatorio, e lo fa diventare il simbolo dell’umanità pagana e della ragione umana insoddisfatta, che cerca la salvezza ma che non può
trovarla, perché non ha ricevuto il battesimo, in
quanto vissuta prima della venuta di Gesù Cristo.
La selva oscura è la selva in cui il poeta si perde
(significato letterale), ma è anche il simbolo del
peccato (significato allegorico), che acceca la ragione e la volontà dell’uomo. Il colle indica la difficoltà di raggiungere la salvezza con le proprie forze, se
la grazia divina, simboleggiata dal sole che sorge,
non interviene. Il poema dantesco si deve leggere
tenendo presenti i quattro sensi delle scritture (letterale, allegorico, morale, anagogico), indicati già nel
Convivio come gli strumenti da usare nella lettura
delle opere. In If I il significato allegorico dei personaggi è particolarmente esplicito.
Le tre fiere, la lonza, il leone, la lupa, sono il simbolo dei vizi (la lussuria, la superbia e l’avarizia),
che dominano i comportamenti umani e causano le
lotte politiche e tutti i mali sulla terra. Nel Medio
Evo gli animali avevano una grande importanza ed
esercitavano un grande fascino nell’immaginario
collettivo. La lonza è un animale simile al leopardo.
Il Veltro è un cane da caccia, simbolo di un personaggio che verrà. Sarà capace di ricacciare la lupa
nell’inferno e di riformare moralmente la società,
che nel presente è corrotta. È inutile volerlo identificare con un personaggio storico del tempo: il poeta esprime un’aspirazione di rinnovamento morale e
spirituale, molto diffusa nella società italiana del
sec. XIII (da Francesco d’Assisi alle varie correnti
riformistiche ed eretiche). Il testo permette di precisare soltanto che sarà un personaggio religioso. Oltre a ciò il poeta lo lascia volutamente indeterminato, per provocare curiosità e un maggiore impatto
emotivo sul lettore. Comunque sia, il Veltro non sarà un personaggio mite e pacifico, perché farà morire la lupa con doglia.
Eurialo e Niso (eroi troiani), Camilla e Turno (eroi
latini) sono accomunati, per indicare che la nuova
comunità sorgeva dal superamento della distinzione
tra vincitori e vinti. La fonte di Dante è Virgilio,
Eneide, IX, XI, XII.
Commento
1. Dante ricorre all’espediente narrativo del viaggio, ampiamente sperimentato nella letteratura
dell’antichità, ad esempio nell’Odissea (il viaggio
decennale di Ulisse, che ritorna in patria dopo la
caduta di Troia) e nell’Eneide (il viaggio di Enea
da Troia, conquistata dagli achei e incendiata, fino
alle spiagge del Lazio). Anche il viaggio nell’oltretomba ha dei precedenti: ancora nell’Eneide (il viaggio di Enea negli inferi, per parlare con l’anima
del padre Anchise), in san Paolo (2 Cor 12, 2-4) e
nella letteratura del suo tempo, ad esempio De Ie-
Divina commedia. Inferno, a cura di P. Genesini 7
rusalem e De Babilonia di Giacomino da Verona
(fine sec. XIII) o il Libro delle tre scritture di Bonvesin da la Riva (1250-1313ca.). Nel Medio Evo
hanno una particolare diffusione i poemetti allegorico-didascalici, che trattano di viaggi nell’oltretomba.
2. Il poeta compie il viaggio con una guida, perché
da solo non ce la farebbe. La guida è Virgilio, un
poeta morto da oltre mille anni, che tuttavia lo accompagna soltanto per un certo tratto, nell’inferno e
nel purgatorio, fino al paradiso terrestre che si trova
in cima al purgatorio. Qui la sua funzione e le sue
capacità di guida terminano, e subentra un’altra
guida, Beatrice, che lo conduce per il resto del viaggio. Ma anche questa seconda guida ha dei limiti
e ad un certo momento cede il posto ad una terza
guida, san Bernardo, che lo guida al cospetto dei
beati e che chiede e ottiene l’intervento di Maria
Vergine affinché il poeta abbia la visione di Dio.
2.1. Anche la guida risulta un espediente letterario
già sperimentato nella letteratura classica, che parla
di protagonista (il primo personaggio) e di deuteragonista (il secondo personaggio), i quali nel corso del viaggio o dell’avventura incontrano altri personaggi e affrontano insieme numerose difficoltà,
che con l’ingegno e con la fortuna riescono a superare.
2.3. La sostituzione di una guida con un’altra come
l’aggiunta di sempre nuovi compagni nel corso del
viaggio riesce a svolgere abilmente e, soprattutto,
senza nessuna forzatura due compiti: a) sviluppare il
discorso allegorico (Virgilio è simbolo della ragione,
la ragione come tale può accompagnare il poeta per
l’inferno e il purgatorio, ma non per il paradiso; Beatrice è il simbolo della fede e, come tale, può accompagnare il poeta in paradiso; ecc.); e b) rendere
più vario, interessante e movimentato il viaggio agli
occhi del lettore. Il poeta ha vivissimo il senso del
discorso allegorico e, più in generale, delle quattro
scritture ed ha altrettanto vivo il senso della narrazione sempre spettacolare, sempre rapida e sempre
coinvolgente. Queste due dimensioni del poema ricevono poi una veste retorica adeguata ed efficace,
e si dispiegano costantemente in quel particolare respiro che è la terzina dantesca.
3. Il poeta si smarrisce nella selva oscura a 35 anni,
cioè a metà della vita umana (la cui lunghezza ideale è considerata di 70 anni), quando l’uomo raggiunge la maturità e dovrebbe ormai avere chiaro il
significato dell’esistenza. Il 35° anno coincide con il
1300, quando il papa Bonifacio VIII, il mortale nemico del poeta, indìce il primo giubileo, che fa affluire moltissimi pellegrini a Roma e che fa sentire i
suoi effetti benefici anche sulle anime del purgatorio
incontrate in séguito dal poeta (Pg II ecc.).
4. Le tre fiere fanno parte dell’immaginario e dell’esperienza medioevale, che è affascinata dagli animali, in particolar modo dagli animali feroci. Gli animali colpiscono per la loro forza, per la loro aggressività, per la loro violenza, per il pericolo che costituiscono (l’uomo è debole e si sente debole), per la
loro rarità e per la loro pura selvatichezza. L’uomo
medioevale fantastica di esseri mostruosi, che vivono in paesi lontani: ciclopi con un occhio, oche con
due teste, galline ricoperte di lana, uomini con
quattro occhi, con corna e con zampe caprine, agnelli che nascono dagli alberi, uomini-albero, uomini con il collo lungo o con le membra doppie.
Che questi esseri esistessero realmente non importa
(anzi la domanda è completamente sbagliata), quel
che conta è che esistevano nell’immaginario collettivo.
4.1. Le tre fiere sono ad un tempo animali fisici,
aggressivi e violenti, e animali che appartengono al
mondo dell’immaginario, quel mondo con cui ogni
epoca affronta e interpreta la realtà. I tre animali –
reali e ad un tempo immaginari – svolgono almeno
due funzioni: a) riempiono e monopolizzano il
mondo dei simboli; e b) permettono un linguaggio
sintetico con cui descrivere, interpretare e controllare la realtà. Il secondo punto va chiarito: nel Novecento il Neoempirismo logico cerca di elaborare
un linguaggio che abbia un rapporto biunivoco con
la realtà (ogni parola indica una cosa). Il progetto
fallisce: la realtà non lo permette, perché è troppo
complessa. I pensatori medioevali sono ammaestrati
dalle infinite sfumature del linguaggio messe in luce dalla dialettica (o logica), che vedono costantemente in difficoltà nel descrivere il mondo dell’esperienza. Perciò immaginano un sistema di segni
più complesso: i testi vanno letti secondo i quattro
sensi delle scritture; la realtà va descritta ora direttamente (quando ciò è possibile), ora indirettamente
(e questa è forse la norma). Ad esempio con la metafora, con l’analogia, con un sistema coordinato di
più punti di vista, richiamandosi al contesto o ai
principi primi. Essi avevano una chiara consapevolezza della complessità del mondo e cercavano di
reagire con un sistema teorico ed interpretativo ugualmente complesso.
4.2. In Pg XXXII, 106-160, Dante descrive la storia
della Chiesa ricorrendo al linguaggio profetico dell’Apocalisse di Giovanni l’evangelista. Tale linguaggio adoperava simboli, numeri ed animali per
parlare della storia umana passata e futura. Nel canto gli animali hanno questi significati: l’aquila è
simbolo dell’Impero, la volpe delle eresie, il drago
dell’Anticristo, il carro indica la Chiesa, infine la
puttana discinta e il drudo indicano rispettivamente il papa e l’Impero (o meglio il potere politico),
che ora vanno d’accordo ed ora sono in contrasto. Il
ricorso ai simboli e agli animali avviene in modo
più articolato e consapevole.
5. Virgilio appare a Dante «per lungo silenzio»,
cioè «in quel vasto silenzio», mentre il poeta sta
precipitando nella selva oscura. È una inaspettata
àncora di salvezza. Ma tale àncora risulta sùbito assai aleatoria, perché il poeta latino risulta «fioco»,
si vede male, appare sbiadito «nel gran diserto». Il
poeta si rende sùbito conto della situazione, come
risulta dalla domanda che pone: «Aiutami, chiunque tu sia, o ombra o uomo certo» (v. 66). Ha davanti a sé un’ombra, l’ombra di un morto; e
l’ombra, nella risposta, conferma di essere tale. Ma,
in mancanza di meglio, ci si affida anche ad
un’ombra, all’ombra di un morto per uscire dai 
Divina commedia. Inferno, a cura di P. Genesini 8
guai… Il poeta abilmente recupera tutte le storie
paurose di apparizioni di defunti, diffusissime nel
Medio Evo e incrementate dalle prediche della
Chiesa. L’incontro fra il poeta e la sua futura guida
avviene quindi in un luogo caratterizzato da un
grande silenzio e dall’essere deserto. C’è soltanto
il poeta, che sta cercando invano di lasciare la selva
oscura e l’ombra, l’ombra di un morto che parla. Poco dopo il poeta viene a sapere che si tratta di un
personaggio morto da 1319 anni. E si prospetta sùbito la possibilità di dover fare un lungo viaggio con
quest’ombra! Il canto insiste con forza anche sugli
animali e sulle caratteristiche del paesaggio. Gli animali costituiscono il pericolo; e il poeta è abbandonato a se stesso in quel luogo vasto e silenzioso,
grande e solitario, che si distende tra la selva oscura
e il «dilettoso monte». Il contrasto è semplice ed efficace. Il lettore è catturato dalla storia che sta iniziando a leggere.
5.1. Dante accoglie Virgilio con uno stile curato che
contiene una domanda retorica «Non sei tu forse…?» (v. 79) e una complessa captatio benevolentiae (vv. 80 e 82-87): il poeta riconosce la sua dipendenza dalle opere dello scrittore latino e chiede
aiuto in nome del suo impegno in tale studio. Per
Dante ed il Medio Evo lo stile più alto è quello tragico, seguito dallo stile comico e da quello elegiaco.
La Divina commedia usa tutti e tre questi stili.
5.2. L’esempio più grande di captatio benevolentiae si trova in If XXVI, 112-126: Ulisse s’impegna
a persuadere i marinai della sua nave, che in quanto
sudditi devono seguirlo in ogni caso. Ma l’«l’orazion picciola» del loro capo li trasforma: essi fanno
dei remi ali per il «folle volo» nel mondo disabitato.
6. Il poeta è minacciato da tre animali che sono il
simbolo di tre vizi. È comprensibile che il discorso
fatto poco dopo da Virgilio resti sullo stesso piano
fisico-allegorico: un altro animale affronterà e vincerà la lupa (l’animale più pericoloso ed infestante)
e gli altri due animali. Il Veltro è la prima profezia
del poema. Un’altra, e sicuramente legata a questa,
ne verrà in séguito: Beatrice, la guida che succede a
Virgilio, annuncerà l’avvento di un «cinquecento
dieci e cinque» (Pg XXXIII, 43), che come il Veltro
rinnoverà la vita spirituale e politica. Chi sia il personaggio indicato da questo animale è difficile dire.
Le interpretazioni sono state infinite e si sono tutte
indirizzate alla ricerca di un personaggio storico che
avesse i requisiti richiesti. I personaggi così trovati
sono stati numerosi, ma per un qualche motivo nessuno di essi risultava completamente soddisfacente.
Si potrebbe però anche pensare che la ricerca di tale
personaggio sia una strategia completamente sbagliata, perché la posizione della questione potrebbe
essere completamente sbagliata. I critici moderni si
richiamano acriticamente all’autorità e alla lettura
dei primi commentatori trecenteschi e ne ripetono
gli errori. E fanno di Dante uno storico o un cronista,
che informa pedissequamente il lettore…
6.1. Dal Quattrocento in poi la filologia occidentale
va con accanimento alla ricerca di risposte sbagliate.
Il caso più significativo è la «questione omerica», il
tentativo d’identificare precisamente l’autore o gli
autori dei due poemi, l’Iliade e l’Odissea. È paradossale: il critico e il filologo fa professione di fede
di storicismo (un fatto, un’opera, un avvenimento
va inserito nel suo specifico contesto storico), ma
poi, quando dalla teoria passa ai fatti, si dimentica
di quel che aveva appena detto. Per il mondo acheo
e, in generale, per tutto il mondo antico, non era
importante l’autore (che invece inizia ad essere importante dal sec. XV in poi), era importante l’opera.
E noi dovremmo rispettare la loro cultura, la loro
mentalità, il loro atteggiamento. E, se noi poniamo
domande che questa cultura non riteneva corrette,
dovremmo essere del tutto consapevoli che esse non
sono corrette. Ugualmente le risposte.
6.2. La domanda circa l’identità del Veltro deve
assumere una formulazione ben più complessa. Il
problema del Veltro ha due aspetti fondamentali: a)
chi è il Veltro, cioè che funzione ha questo animale,
che scopo deve raggiungere; e b) qual è la sua funzione sul piano narrativo. I due aspetti si possono
benissimo fondere e rafforzarsi a vicenda.
6.3. La risposta deve essere quindi più morbida ed
anche più complessa e non deve puntare a priori
sulla ricerca di un personaggio. Magari le cose
stanno diversamente... Essa si trova individuando le
funzioni che il poeta attribuisce all’animale (egli
ricaccerà nell’inferno la lupa e tutti gli esseri mostruosi che ha generato), ma tenendo presente il linguaggio profetico – oggi del tutto scomparso – con
cui si esprime. Anche qui, come per la «questione
omerica» il filologo cerca un individuo, quando per
la cultura del tempo ed anche per la cultura filologica rettamente intesa dovrebbe cercare qualcos’altro, qualcosa di molto più complesso. Il Veltro non è né può essere un individuo, perché nessun
individuo ha la statura per ricacciare all’inferno tutti i figli della lupa. Il Veltro è qualcosa di molto diverso che agisce in un mondo del tutto particolare:
il mondo dell’immaginario. Per Dante come per la
cultura medioevale la realtà non è costituita dai fatti fisici ma dal mondo immaginario che mette
l’uomo a contatto con la realtà profonda. Dove noi,
botanici, vediamo un trifoglio, i medioevali vedevano l’impronta o il simbolo della Trinità. È superficiale dire che noi abbiamo ragione ed essi torto.
Ciò che conta è che essi vi vedevano la Trinità ed
agivano come se il trifoglio indicasse la Trinità. Il
Veltro è un simbolo, resta un simbolo, agisce ed ha
lo scopo di agire nel mondo dei simboli. Nessun
personaggio storico è capace di operare il rinnovamento che si è reso necessario, perciò Dante segue
un’altra strada: profetizza l’avvento di un personaggio di forte impatto nel mondo dei simboli. Così
crea attesa. Crea la cultura dell’attesa e della profezia. E coloro che attendono fanno sì che la profezia si autorealizzi. In questa cultura dell’attesa si
possono inserire – e correttamente – anche i personaggi storici in cui i critici hanno identificato il
Veltro. Nel Medio Evo però si praticava anche
un’altra strategia, ben più efficace: la forzatura dei
fatti o dei personaggi o dei simboli in modo che si
adattassero ad uno stereotipo prefissato. Il caso più 
Divina commedia. Inferno, a cura di P. Genesini 9
significativo del poema è forse la storia edificante di
Romeo di Villanova (Pd VI, 127-142), che per dignità si licenzia nel momento di maggior bisogno;
ma tutti i personaggi del poema sono costantemente
plasmati e manipolati. Nella cultura del tempo basta
fare riferimento alla letteratura edificante, che aveva
una storia lunghissima e che si realizzava soprattutto
nelle agiografie dei santi.
6.4. Una profezia deve essere per definizione oscura, altrimenti sarebbe una previsione. Sul piano narrativo l’oscurità della profezia del Veltro ha lo scopo di spingere il lettore a tentarne un’identificazione. Dante ricorre anche in séguito a questa strategia che coinvolge il lettore e che lo costringe a fare
ipotesi. I casi più significativi sono forse l’identificazione di «colui che fece per viltade il gran rifiuto» (If III, 59-60) e se il conte Ugolino della Gherardesca si è cibato o meno delle carni dei suoi figli
morti (If XXXIII, 75). Il poeta ricorre alla strategia
del coinvolgimento anche in altri modi: presenta una
problematica che coinvolge il lettore, costringe poi
il lettore ad identificarsi in un personaggio, pone il
personaggio davanti a un dilemma, in genere due alternative ugualmente valide ma che si escludono a
vicenda. E lo costringe a scegliere. I casi più significativi sono la scelta tra politica e famiglia (Farinata
degli Uberti e Cavalcante de’ Cavalcanti, If X); tra
famiglia ed esplorazione dell’ignoto (Ulisse, If
XXVI).
6.5. Basterebbe dare un’occhiata alla storia del
Duecento per capire quanto erano forti e diffuse le
attese millenaristiche: dall’«anno dell’alleluja»
(1233) alla diffusione in tutt’Italia dei disciplinati
(1260), dalle varie profezie che, una volta non realizzatesi, provocavano la dispersione di coloro che
erano in attesa, alle sette ereticali. Dante recupera la
cultura del lettore, ma comprensibilmente usa ad un
livello teorico ed artistico più elevato e complesso
l’immaginario profetico.
6.6. Dante propone anche in séguito una questione
simile a questa del Veltro, anzi le due profezie sono
tra loro collegate: chi è il Cinquecento dieci e cinque, cioè il DVX, il DUX, il duce, come normalmente viene interpretato, e quali funzioni deve svolgere (Pg XXXIII, 42). La risposta potrebbe essere
analoga. Il poeta però imbroglia il lettore, perché
costringe a chiarire chi è il Veltro e chi è il DUX (e
quali compiti e funzioni svolgono), e come si rapportano tra loro. Ciò non è tutto: come si rapporta con
queste due figure la missione che il poeta deve svolgere e che è indicata espressamente in Pd XVII,
100-142. Questa strategia, che si propone di coinvolgere o meglio d’incuriosire il lettore, è applicata
a piene mani per tutta l’opera: chi è «colui che fece
per viltà il gran rifiuto» (If III), chi è l’anonimo fiorentino (If XIII), se il conte Ugolino della Gherardesca si è effettivamente cibato delle carni dei figli (If
XXXIII), chi è Matelda (Pg XXVIII) ecc. Insomma
il poeta costringe il lettore a fare una lettura attiva
del poema. Se il lettore lo dimentica o sgarra, subisce il tagliente giudizio dello scrittore.
7. La profezia del Veltro si riallaccia al libro delle
profezie per eccellenza: l’Apocalisse. Nel corso dell’opera il poeta saccheggia a piene mani il testo di
Giovanni e lo riserva ai momenti più intensi e
drammatici del viaggio, quando parla della Chiesa
e dell’Impero e delle tristissime condizioni in cui si
trovano. La profezia del Veltro è esposta in modo
efficace, ma ben altre prove egli darà in séguito.
Ciò avviene soltanto 5 o 6 anni dopo, quando incontra Beatrice che si lamenta per l’infelice situazione in cui si trova la Chiesa (Pg XXXII, 106-
160). Il Veltro si riallaccia a tutta la cultura profetica e millenaristica, che si era diffusa nel Medio
Evo e che riesce a modificare efficacemente la società. Ma la persuasione che la cultura sia capace di
manipolare coscienze, desideri e volontà, si trova
espressa poco dopo nel dialogo del poeta con Francesca da Polenta (If V, 127-138).
8. La profezia del Veltro, il bestiario e il mondo
dell’immaginario medioevale permettono di mettere a fuoco un problema che riguarda la corretta interpretazione della Divina commedia: qual è il valore dei primi commenti all’opera dantesca. I critici di oggi vi danno una grande importanza, convinti
che i primi commentatori avessero la giusta cultura
e la giusta prospettiva per un corretto approccio.
L’ipotesi è in parte vera, in parte falsa. È vera
quando i primi lettori parlano di aspetti marginali
del testo (chi è un personaggio, qual è il corretto significato di una parola, dove si trova una via o un
luogo, qual è la fonte di un passo ecc.). È falsa
quando essi affrontano questioni più difficili, che
pensano di risolvere individuando le fonti o il personaggio absconditus. Insomma quasi sempre. I due
aspetti non sono mai stati distinti.
8.1. Il fatto è che il testo dantesco è estremamente
complesso e che trovare la fonte di una citazione è
molto più facile e gratificante, perché all’interessato dà l’impressione di avere capacità, cultura
ed erudizione. E gli fa credere di avere esaurito tutte le possibilità di lettura del testo. Una pura illusione. In realtà questo approccio fallisce costantemente quando il poeta si avventura in territori sconosciuti. Eppure egli stesso mette in guardia il lettore: «O voi, che in una barca piccoletta, desiderosi
di ascoltare, avete seguìto il mio legno, che con un
canto [più dispiegato] varca [nuove acque], tornate
a riveder le vostre spiagge, perché forse, perdendo
me, rimarreste smarriti. L’acqua (=la materia), che
io affronto, non fu mai percorsa: Minerva spira
(=gonfia le mie vele), Apollo mi conduce e nove
muse mi mostrano le Orse (=l’Orsa Maggiore e
l’Orsa Minore)» (Pd II, 1-9). Ma, quando non si
vuole ascoltare il testo e si vogliono lasciar liberi i
propri pregiudizi, i risultati non possono essere che
insipidi e stravolgenti.
8.2. Dopo che ci si è avvicinati in modo metodologicamente corretto al testo, è possibile formulare
correttamente le domande e cercare le risposte. Ci
si può aspettare di trovarsi davanti a diverse possibilità, come nel caso di una espressione matematica: la risposta è determinata, indeterminata, impossibile. Oltre a ciò si devono considerare altri due
aspetti: a) se il poeta aveva in mente una qualche
risposta determinata o se aveva in mente una rispo-
Divina commedia. Inferno, a cura di P. Genesini 10
sta indistinta; e b) se la risposta è coinvolta o meno
nella strategia narrativa, cioè negli effetti speciali e
spettacolari che egli vuole ottenere sulla mente,
sull’animo, sulla sensibilità del lettore. Insomma si
potrebbe concludere con presuntuosa sicurezza che
l’approccio positivistico al testo è normalmente
condannato all’insuccesso...
8.3. La tecnica dell’indistinto compare in pittura
con Rembrandt Harmensz. Van Rijn (1606-1669),
l’ultimo Tiziano Vecellio (1488/90-1576), gli impressionisti francesi (fine Ottocento) e gli espressionisti tedeschi (prima metà del Novecento). Ed ha
sempre disturbato e suscitato le condanne dei pensatori accademici e dei dilettanti della pittura, come
in genere sono i lettori critici di Dante.
8.4. Insomma dovrebbe essere chiaro – e non lo è
mai stato – che ci si deve preoccupare delle intenzioni di Dante, non di quello che sono riusciti a fare
e a dire i primi o i secondi o i terzi commentatori; e
che ci si deve alzare all’altezza della sterminata cultura di Dante e non abbassarne il poema alla propria
limitata esperienza umana e letteraria. E, poiché
quest’ultima possibilità è pura illusione, anche facendo lavoro di gruppo o ricorrendo all’inaudita potenza dei motori di ricerca dei computer, resta soltanto un atteggiamento di umiltà nei confronti
dell’opera, non per la modesta della nostra intelligenza, ma per l’illimitata grandezza del poeta.
8.5. Un fatto fra i tanti citabili ci deve far riflettere:
dopo 600 anni due critici riescono a individuare due
acrostici che era sfuggiti a tutti gli altri lettori per
sei secoli... Gli acrostici non sono neanche tanto nascosti o di problematica accettazione: a) Medin lesse l’acrostico VOM, cioè UOMO, in Pg XII, 25-64
(1898); b) Flamini e, indipendentemente da lui,
Santoro lessero LVE, cioè la malattia venerea che
porta questo nome, in Pd XIX, 115-141 (rispettivamente 1903 e 1904). D’altra parte dovrebbe essere
banale adoperare acrostici per chi attribuisce normalmente quattro sensi alle scritture.
9. Il poeta mette insieme vincitori e vinti, troiani e
latini, perché dagli uni come dagli altri sarebbe nata
Roma. Anche in séguito metterà insieme parti avverse, cioè guelfi e ghibellini (Pg VI, 106-117). Soltanto il superamento della propria parte e la fusione
delle fazioni avrebbe permesso di risolvere i conflitti
sociali e di unificare in un corpo unito la società. Ieri come oggi.
10. Sul piano narrativo il canto non ha un momento
di tregua: il poeta si perde in una selva oscura, pensa
di essere capace di tirarsi fuori da solo dai guai. Invece le cose si complicano. Arriva prima una lonza,
poi un leone, infine una lupa, che gli sbarrano la
strada e lo ricacciano nella selva oscura. Si dispera.
Gli appare l’ombra di un morto. È Virgilio, un poeta
di 13 secoli prima. Egli non ha alternative e gli
chiede aiuto (non è una decisione veramente saggia,
ma quando la necessità preme…; poi però, nel canto
successivo, si rende conto della decisione precipitosa e si pente…). Quante volte il lettore nella sua vita
si è comportato allo stesso modo! Virgilio si presenta
e si mette sùbito a fare il profeta: la lupa non ha mai
lasciato passare anima viva e renderà infelici molte
genti, finché non arriverà il Veltro ad ucciderla.
Non può passare di lì. Deve percorrere una strada
molto più lunga, per tornare a casa. Così Dante accetta d’iniziare un viaggio che si annuncia difficile
e pauroso.
10.1. Gli altri canti sono costruiti allo stesso modo.
Il lettore non ha mai un momento di tregua e mai un
momento di noia. I canti però sono sempre pressanti
e mai noiosi, ma in modo sempre diverso. Cambiano personaggi, argomenti trattati, linguaggio, comportamento di Dante o di Virgilio, ora sono accesi
ora sono tranquilli; ora nel loro interno hanno parti
accese e parti tranquille; ora hanno una conclusione
ora terminano in modo secco ecc. Se fossero tutti
movimentati e interessanti allo stesso modo, diventerebbero noiosi a livello di meta-canto. Il poeta evita costantemente questo rischio. Per indicare questa situazione di estrema diversità e di estrema varietà, servirebbe una terminologia adatta, ad esempio una preposizione come iper o ultra da anteporre
ai termini: iper-vario, iper-coinvolgente.
10.2. Anche le parole, i versi e le terzine sono
coinvolte in questo processo estremo di coinvolgimento e di attrazione del lettore. Sono sovra-densi:
contengono più riferiemnti e più stratificazioni, e
nello stesso tempo coinvolgono la mente e la
memoria del lettore. Il protagonista è molteplice.
Anche i deuteragonisti lo sono. La vita è presentata
come viaggio (e il lettore ha esperienza di viaggi,
perciò la sua memoria è attivata), la vita del protagonista richiama la vita umana, si presenta sùbito
una situazione di pericolo ecc. Il processo di identificazione tra lettore e protagonista inizia fin dal
primo verso: Nel mezzo del cammin di nostra vita…
10. Vale la pena di notare anche due figure retoriche particolari: a) le similitudini del naufrago (vv.
22-24) e dell’avaro (vv. 55-57); e la sinestesia «là
dove ’l sol tace», che unisce vista e udito (v. 60).
Un’altra sinestesia si trova in If V, 28: «come
d’ogne luce muto». Il linguaggio retorico non è mai
fine a se stesso, è usato per valorizzare e accentuare
le situazioni a cui si riferisce. Il lettore non deve
leggere il testo e dire razionalmente: «Questa è una
sinestesia o una similitudine o una metafora». Deve
identificarsi nella situazione del poeta e pensare di
essere un naufrago o un avaro o quel che la figura
retorica indica. Se non lo fa, pone un diaframma tra
se stesso e il testo.
La struttura del canto è semplice: 1) il poeta si
perde in una selva oscura (simbolo del peccato); 2)
cerca di raggiungere la cima del dilettoso monte;
ma 3) è impedito da tre fiere (una lonza, un leone e
una lupa), che lo ricacciano nella selva; 4) gli appare il poeta latino Virgilio, che gli preannunzia
l’avvento del Veltro, che caccerà la lupa
nell’inferno, e che 5) gli indica un’altra strada, attraverso i tre regni dell’oltretomba, per uscire dalla
selva; 6) il poeta accetta di seguirlo e i due si mettono in cammino.
Divina commedia. Inferno, a cura di P. Genesini 11
Canto II
Lo giorno se n’andava, e l’aere bruno
toglieva li animai che sono in terra
da le fatiche loro; e io sol uno
1
m’apparecchiava a sostener la guerra
sì del cammino e sì de la pietate,
che ritrarrà la mente che non erra.
4
O muse, o alto ingegno, or m’aiutate;
o mente che scrivesti ciò ch’io vidi,
qui si parrà la tua nobilitate.
7
Io cominciai: “Poeta che mi guidi,
guarda la mia virtù s’ell’è possente,
prima ch’a l’alto passo tu mi fidi.
10
Tu dici che di Silvio il parente,
corruttibile ancora, ad immortale
secolo andò, e fu sensibilmente.
13
Però, se l’avversario d’ogne male
cortese i fu, pensando l’alto effetto
ch’uscir dovea di lui e ‘l chi e ‘l quale,
16
non pare indegno ad omo d’intelletto;
ch’e’ fu de l’alma Roma e di suo impero
ne l’empireo ciel per padre eletto:
19
la quale e ‘l quale, a voler dir lo vero,
fu stabilita per lo loco santo
u’ siede il successor del maggior Piero.
22
Per quest’andata onde li dai tu vanto,
intese cose che furon cagione
di sua vittoria e del papale ammanto.
25
Andovvi poi lo Vas d’elezione,
per recarne conforto a quella fede
ch’è principio a la via di salvazione.
28
Ma io perché venirvi? o chi ‘l
concede?
Io non Enea, io non Paulo sono:
me degno a ciò né io né altri ‘l crede.
31
Per che, se del venire io m’abbandono,
temo che la venuta non sia folle.
Se’ savio; intendi me’ ch’i’ non ragiono”.
34
E qual è quei che disvuol ciò che volle
e per novi pensier cangia proposta,
sì che dal cominciar tutto si tolle,
37
tal mi fec’io ‘n quella oscura costa,
perché, pensando, consumai la ‘mpresa
che fu nel cominciar cotanto tosta.
40
“S’i’ ho ben la parola tua intesa”,
rispuose del magnanimo quell’ombra;
“l’anima tua è da viltade offesa;
43
la qual molte fiate l’omo ingombra
sì che d’onrata impresa lo rivolve,
come falso veder bestia quand’ombra.
46
Da questa tema acciò che tu ti solve,
dirotti perch’io venni e quel ch’io ‘ntesi
nel primo punto che di te mi dolve.
49
Io era tra color che son sospesi,
e donna mi chiamò beata e bella,
tal che di comandare io la richiesi.
52
Lucevan li occhi suoi più che la stella;
e cominciommi a dir soave e piana,
con angelica voce, in sua favella:
55
“O anima cortese mantoana,
di cui la fama ancor nel mondo dura,
e durerà quanto ‘l mondo lontana,
58
1. Il giorno se n’andava e l’aria bruna toglieva dalle
loro fatiche gli esseri viventi che sono sulla terra.
Soltanto io 4. mi preparavo a sostener la guerra sia
del cammino sia delle visioni angosciose, che riferirà la mente che non erra. 7. O muse, o alto ingegno,
ora aiutàtemi. O memoria che scrivesti ciò che vidi,
qui apparirà il tuo valore. 10. Io cominciai: «O poeta che mi guidi, guarda se le mie capacità sono sufficienti, prima che tu mi faccia iniziare quest’arduo
viaggio. 13. Tu dici che il padre di Silvio (=Enea)
[mentre era] ancora in vita andò nei regni eterni e
vi andò con tutti i sensi (=con il corpo). 16. Perciò,
se l’avversario di ogni male (= Dio) fu cortese con
lui, qualora si pensi alle straordinarie conseguenze
che dovevano procedere da lui, chi [egli era] e le
qualità [che aveva], non appare indegno (=risulta
comprensibile) per un uomo capace di pensare. 19.
Egli fu scelto nell’empìreo come padre di Roma e
dell’impero. 22. A loro volta Roma e l’impero furono costituiti per diventar il luogo santo ove siede
il successore del maggior Pietro (=la sede papale).
25. In questa discesa, per la quale tu lo celebri, ascoltò cose che gli permisero di vincere e che portarono alla sede papale. 28. Vi andò poi il Vaso
d’elezione (=san Paolo), per portare [dall’oltretomba] un sostegno a quella fede, con cui inizia la
via della salvezza. 31. Ma io perché debbo venirvi?
E chi lo permette? Io non sono Enea, non sono Paolo: né io né altri mi ritiene degno di quest’impresa.
34. Perciò io, se decido [sconsideratamente] di venire, temo di commettere una follia. Tu sei saggio e
capisci meglio di quanto io dico». 37. E come colui
che non vuole più ciò che prima voleva e per nuovi
pensieri cambia proposito, tanto che non incomincia
più; 40. così mi feci io su quella pendice ormai oscura, perché, riflettendo sulle difficoltà, già ponevo termine a quel viaggio, che ero stato così precipitoso ad intraprendere. 43. «Se ho ben capito le
tue parole» rispose l’ombra di quel grande, «la tua
anima è offesa da viltà, 46. la quale molte volte
impedisce l’uomo, così che lo distoglie da un’impresa onorata, come una cosa falsamente vista [fa
volgere indietro] una bestia, quando piglia spavento. 49. Per liberarti da questo timore, ti dirò perché
venni e che cosa ascoltai nel primo momento che
provai dolore per te. 52. Io ero fra coloro che sono
sospesi fra la salvezza e la dannazione (=nel limbo)
e mi chiamò una donna tanto beata e bella, che io la
pregai di comandarmi. 55. I suoi occhi brillavano
più delle stelle e cominciò a parlare soave e piana,
con voce angelica, nella sua lingua: 58. “O nobile
anima mantovana, la cui fama dura ancora nel
mondo e durerà a lungo quanto durerà il mondo,
Divina commedia. Inferno, a cura di P. Genesini 12
l’amico mio, e non de la ventura,
ne la diserta piaggia è impedito
sì nel cammin, che volt’è per paura;
61
e temo che non sia già sì smarrito,
ch’io mi sia tardi al soccorso levata,
per quel ch’i’ ho di lui nel cielo udito.
64
Or movi, e con la tua parola ornata
e con ciò c’ha mestieri al suo campare
l’aiuta, sì ch’i’ ne sia consolata.
67
I’ son Beatrice che ti faccio andare;
vegno del loco ove tornar disio;
amor mi mosse, che mi fa parlare.
70
Quando sarò dinanzi al segnor mio,
di te mi loderò sovente a lui”.
Tacette allora, e poi comincia’ io:
73
“O donna di virtù, sola per cui
l’umana spezie eccede ogne contento
di quel ciel c’ha minor li cerchi sui,
76
tanto m’aggrada il tuo comandamento,
che l’ubidir, se già fosse, m’è tardi;
più non t’è uo’ ch’aprirmi il tuo talento.
79
Ma dimmi la cagion che non ti guardi
de lo scender qua giuso in questo centro
de l’ampio loco ove tornar tu ardi”.
82
“Da che tu vuo’ saver cotanto a dentro,
dirotti brievemente”, mi rispuose,
“perch’io non temo di venir qua entro.
85
Temer si dee di sole quelle cose
c’hanno potenza di fare altrui male;
de l’altre no, ché non son paurose.
88
I’ son fatta da Dio, sua mercé, tale,
che la vostra miseria non mi tange,
né fiamma d’esto incendio non m’assale.
91
Donna è gentil nel ciel che si
compiange
di questo ‘mpedimento ov’io ti mando,
sì che duro giudicio là sù frange.
94
Questa chiese Lucia in suo dimando
e disse: – Or ha bisogno il tuo fedele
di te, e io a te lo raccomando –.
97
Lucia, nimica di ciascun crudele,
si mosse, e venne al loco dov’i’ era,
che mi sedea con l’antica Rachele.
100
Disse: – Beatrice, loda di Dio vera,
ché non soccorri quei che t’amò tanto,
ch’uscì per te de la volgare schiera?
103
non odi tu la pieta del suo pianto?
non vedi tu la morte che ‘l combatte
su la fiumana ove ‘l mar non ha vanto? –
106
Al mondo non fur mai persone ratte
a far lor pro o a fuggir lor danno,
com’io, dopo cotai parole fatte,
109
venni qua giù del mio beato scanno,
fidandomi del tuo parlare onesto,
ch’onora te e quei ch’udito l’hanno”.
112
Poscia che m’ebbe ragionato questo,
li occhi lucenti lagrimando volse;
per che mi fece del venir più presto;
115
e venni a te così com’ella volse;
d’inanzi a quella fiera ti levai
che del bel monte il corto andar ti tolse.
118
61. l’amico mio, e non della fortuna (=l’amico sincero e non di un momento), sul pendìo deserto [di
un colle] è così impedito nel cammino, che per la
paura si è voltato indietro. 64. E temo che si sia già
così perso d’animo, che io mi sia mossa troppo tardi
a soccorrerlo, per quel che io ho udito di lui in cielo. 67. Ora va’ e aiùtalo con le tue parole suadenti e
con ciò che serve alla sua salvezza, così che io ne
sia consolata. 70. Io, che ti faccio andare, sono Beatrice e vengo dal luogo in cui desidero tornare.
L’amore, che ora mi fa parlare, mi mosse fino a te.
73. Quando sarò davanti al mio Signore (=Dio), ti
loderò spesso [per quel che farai]». Poi tacque. Io
così le risposi: 76. “O donna piena di quella virtù
(=la fede e la teologia), che permette all’uomo di
superare ogni essere contenuto in quel cielo che
compie i giri più piccoli (=il cielo della Luna), 79.
il tuo comando mi è tanto gradito, che l’ubbidirti,
se già fosse attuato, sarebbe lento. Non devi far altro che esprimermi i tuoi desideri. 82. Ma dimmi
perché non temi di scendere quaggiù (=nel limbo),
in questo centro (=l’inferno) dell’ampio luogo
(=l’empìreo), in cui desideri intensamente tornare”.
85. “Poiché tu vuoi sapere le cose tanto a fondo”
mi rispose, “ti dirò brevemente perché non temo di
venire qui dentro. 88. Si devono temere solamente
quelle cose che sono capaci di farci del male, non
le altre, che perciò non fanno paura. 91. Dio per la
sua grazia mi ha fatto tale, che la vostra infelicità
non mi commuove, né il fuoco di questo incendio
mi reca danno. 94. In cielo una donna gentile (=la
Vergine Maria) ha compassione di questo impedimento (=la lupa) dove (=a togliere il quale) io ti
mando, così lassù ella spezza il severo giudizio divino. 97. Questa si rivolse a Lucia e disse: – Il tuo
devoto ha ora bisogno di te. Io te lo raccomando –.
100. Lucia, nemica di ogni crudeltà, si mosse e
venne al luogo in cui sedevo con l’antica Rachele.
103. Disse: – O Beatrice, vera lode di Dio, perché
non soccorri colui che ti amò tanto e che, per aver
amato te, uscì fuori della schiera del volgo? 106.
Non odi l’angoscia delle sue lacrime? Non vedi la
lotta mortale che combatte nella selva oscura, più
pericolosa del mare? –. 109. Al mondo non ci furono mai persone così veloci a cercare il proprio utile
o a schivare il proprio danno, come [fui veloce] io
dopo che mi furono dette tali parole. 112. Venni
quaggiù (=nel limbo) dal mio beato seggio, confidando nella tua parola sapiente, che onora te e chi
l’ascolta.” 115. Dopo che mi ebbe dette queste parole, volse gli occhi lucenti pieni di lacrime, perciò
mi feci più rapido nel venire. 118. Venni da te, come ella volle, e ti sottrassi al pericolo di quella fiera, che t’impedì il cammino più breve verso il bel
monte. 
Divina commedia. Inferno, a cura di P. Genesini 13
Dunque: che è? perché, perché restai?
perché tanta viltà nel core allette?
perché ardire e franchezza non hai?
121
poscia che tai tre donne benedette
curan di te ne la corte del cielo,
e ‘l mio parlar tanto ben ti promette?”.
124
Quali fioretti dal notturno gelo
chinati e chiusi, poi che ‘l sol li
‘mbianca
si drizzan tutti aperti in loro stelo,
127
tal mi fec’io di mia virtude stanca,
e tanto buono ardire al cor mi corse,
ch’i’ cominciai come persona franca:
130
“Oh pietosa colei che mi soccorse!
e te cortese ch’ubidisti tosto
a le vere parole che ti porse!
133
Tu m’hai con disiderio il cor disposto
sì al venir con le parole tue,
ch’i’ son tornato nel primo proposto.
136
Or va, ch’un sol volere è d’ambedue:
tu duca, tu segnore, e tu maestro”.
Così li dissi; e poi che mosso fue,
139
intrai per lo cammino alto e silvestro. 142
121. Dunque, che c’è? Perché, perché ti fermi? PerPerché accogli nel tuo cuore tanta viltà? Perché non
hai coraggio né sicurezza 124. dopo che tre donne
benedette si curan di te nella corte celeste e dopo
che le mie parole ti promettono un bene così grande?» 127. Come i fiorellini [di campo], chinàti e
richiusi per il gelo notturno, dopo che il sole li illumina, si alzano tutti aperti sul loro stelo, 130. tale
mi feci io con il mio ardore stanco; e tanto il buon
ardire mi corse per il cuore, che cominciai come
una persona sicura: 133. «O pietosa colei che mi
soccorse e cortese tu che ubbidisti sùbito alle parole
veritiere che ti disse! 136. Tu con le tue parole mi
hai fatto provare un tale desiderio di venire, che son
tornato nel primo proposito. 139. Ora va’, perché
una volontà sola è in entrambi: tu sei la mia guida,
tu il signore, tu il maestro». Così gli dissi. E, dopo
che si mosse, 142. m’inoltrai per il cammino aspro
e selvaggio.
I personaggi
La Vergine Maria è la Madre di Gesù Cristo.
Dall’empìreo, il cielo fiammeggiante o luminoso
sede di Dio e dei beati, vede il poeta in pericolo e
con sollecitudine pensa ad aiutarlo. Ad essa il fedele
si rivolge di preferenza, affinché interceda per lui
presso il Figlio, ed il Figlio – è opinione comune –
non può dire di no alla Madre. Il suo culto sorge e si
sviluppa nel Medio Evo. Nel corso del poema Dante
ripropone più volte l’idea della Vergine Maria come
di colei che intercede per gli uomini presso Dio e
rende più facile l’ottenimento della grazia richiesta.
In Pd XXXIII, 40-45, essa intercede per lo stesso
poeta, che desidera vedere Dio.
Lucia (sec. IV d.C.) è una santa di Siracusa, martirizzata ed accecata a causa della sua conversione al
cristianesimo. Diventa la protettrice di coloro che
hanno problemi alla vista e che perciò si rivolgono
a lei. Nel Medio Evo i santi diventano protettori
specializzati delle varie malattie di cui erano afflitti
i loro devoti. Il personaggio ricompare in Pg IX, 52-
63 e Pd XXXII, 137-138.
Rachele, un personaggio della Bibbia, è moglie di
Giacobbe (Gn 29, 16 sgg.). Nel Medio Evo rappresenta la vita contemplativa in contrapposizione alla
vita attiva. Beatrice è vicina a Rachele perché la
teologia è simile alla contemplazione.
Beatrice di Folco Portinari (1266-1290), che nel
1267 sposa Simone de’ Bardi, è la donna a cui Dante dedica la Vita nova (1292-93), una specie di diario in cui il poeta parla del suo rinnovamento spirituale provocato dall’amore verso di lei. Dopo la
morte della donna Dante ha una crisi spirituale, da
cui l’amico Guido Cavalcanti cerca di farlo uscire e
di cui ella lo rimprovera quando egli la incontra nel
paradiso terrestre (Pg XXX, 55-57). Nel poema diventa il simbolo della fede e della teologia, perciò
essa, non più Virgilio, sarà destinata a guidare il poeta nel viaggio attraverso il paradiso.
Enea, figlio di Anchise e della dea Venere, è il protagonista dell’Eneide, l’opera più importante scritta
da P. Virgilio Marone (70-19 a.C.), per celebrare
Roma e l’Impero di Augusto. Con i suoi compagni
di fuga lascia la città di Troia in fiamme e va alla
ricerca di una nuova patria. Giunge a Cartagine,
dove la regina s’innamora di lui; poi in Campania,
dove discende negli inferi, per incontrare l’ombra
del padre Anchise; infine sbarca nel Lazio, la nuova
patria che gli dei hanno stabilito per lui. Qui però
deve scontrarsi con le popolazioni locali, che sconfigge. Il matrimonio con Lavinia, figlia di Latino,
re del Lazio (ma di antica ascendenza troiana), sancisce la fusione tra vincitori e vinti. Dalla sua discendenza sarebbero usciti Romolo e Remo, i fondatori di Roma (753 a.C.), e poi la gens Iulia, la
famiglia romana che avrebbe dato C. Giulio Cesare,
il fondatore dell’Impero. Con quest’opera Virgilio
si propone di celebrare Ottaviano Augusto, che riesce a dare un lungo periodo di pace all’Impero.
Silvio è figlio di Enea e di Lavinia.
Paolo (Tarso 5/15 d.C.-Roma 64/67), ex persecutore della nuova religione, è uno dei primi romani che
si convertono al cristianesimo. Ha un’accurata formazione rabbinica e farisaica e diventa il maggiore
organizzatore delle prime comunità cristiane, a cui
invia numerose lettere. In una di queste dice che
Dio lo ha sollevato sino al terzo cielo, non sa dire
se soltanto in anima o anche con il corpo (2 Cor 12,
2-4). Dante lo chiama Vaso d’elezione, cioè vaso
prescelto da Dio, in quanto ripieno dei doni dello
Spirito Santo. In Pd XXI, 127-128, lo chiama ancora «il gran vasello dello Spirito Santo».
Commento
1. Dante ricorre ad un nuovo espediente letterario,
il dubbio e l’incertezza, a cui seguono il rimprovero e l’incoraggiamento della guida, e quindi il ritorno alla primitiva decisione. Grazie a questo e-
Divina commedia. Inferno, a cura di P. Genesini 14
spediente egli può: a) confrontarsi con gli altri personaggi che prima di lui hanno compiuto il viaggio
nell’oltretomba (Enea e san Paolo); e b) chiarire il
significato del suo viaggio (Enea ha reso possibile la
nascita dell’Impero; san Paolo ha portato dall’oltretomba le prove per la fede; Dante indica profeticamente all’umanità errante la via della salvezza).
In questo modo dà un’idea concreta dell’importanza
del viaggio. Da parte sua il lettore è coinvolto e dà
il suo contributo, perché sa che dopo il peccato originale l’uomo non può salvarsi da solo e che deve
contare sulle due istituzioni – la Chiesa e l’Impero –
che Dio ha suscitato per portarlo alla felicità terrena
ed ultraterrena. Il poeta è sempre attento ai problemi
del linguaggio (i sensi delle scritture, le tecniche
della retorica, le tecniche della narrativa), ma anche
alla specifica cultura dei suoi lettori. E a quella cultura egli si propone di parlare e riesce effettivamente
a parlare.
1.1. Il senso del viaggio però non è indicato subito.
Anzi la risposta di Virgilio è fuorviante: in cielo tre
donne proteggono il poeta, perciò egli non deve avere paura di intraprendere il viaggio. Il lettore attento
si accorge che Virgilio non risponde. Forse non sa o
forse non vuol dire la risposta. Forse non si era
nemmeno posto la domanda, affascinato dalla bellezza di Beatrice. Con questa mancata risposta Dante scrittore prepara un altro filo del poema e un’altra
trappola per il lettore: nel corso del viaggio al poeta
verranno fatte delle profezie, che saranno spigate da
Beatrice, la quale spiegherà anche il senso del viaggio. Ma poi le cose andranno diversamente nell’incontro con Beatrice (Pg XXX) e anche nella spiegazione delle profezie (Pd XVII).
2. Il dubbio, l’incertezza sono anche ostacoli – in
questo caso ostacoli interni al personaggio –, che
rendono difficile il viaggio e perciò meritevole lo
sforzo del protagonista. La paura d’iniziare il viaggio è psicologicamente motivata: il protagonista evita le tre fiere, ma si mette in un’impresa lunga e pericolosa. E si accorge dei pericoli che lo aspettano
non sul momento, ma sùbito dopo, quando riflette
freddamente e non è più sotto l’effetto dello spavento provocato dalle tre fiere. Così Virgilio può rimproverarlo di viltà, può rassicurarlo parlandogli delle tre donne che in cielo lo proteggono, e infine può
farlo ritornare nell’antico proposito. La paura però
permette allo scrittore di avere un momento di pausa
per mostrare al lettore le difficoltà dell’impresa che
il protagonista sta iniziando. Nel corso del viaggio
poi ci saranno altri ostacoli – ostacoli esterni –, molto più gravi, che renderanno doloroso il cammino. Il
protagonista deve conquistarsi la vittoria superando
tutti gli ostacoli che incontra; e deve pagare con la
fatica e con l’angoscia l’esperienza straordinaria che
sta facendo. Ma non sarà mai più solo, perché ha
catturato un compagno di viaggio: il lettore ormai è
divenuto la sua ombra e lo sarà sino alla fine del viaggio.
3. Il viaggio avviene nel tempo e presenta tutte le
caratteristiche della verosimiglianza: ha un inizio,
una durata e una conclusione; i giorni passano normalmente (è notte, sorge l’alba, è mezzogiorno, è
pomeriggio, è sera). Esso è accompagnato da presagi ora favorevoli ora sfavorevoli. In If I, 37-42, il
poeta aveva detto che era primavera (e ciò lo faceva sperare bene), quando si perde nella selva oscura; ora precisa che sta scendendo la sera e tutti gli
esseri viventi si preparano al riposo, mentre egli si
prepara ad iniziare il viaggio drammatico nell’oltretomba (vv. 1-6). Per tutto il poema il lettore incontra indicazioni temporali, che può raccogliere e
organizzare e che rendono il viaggio più realistico.
Il viaggio all’inferno dura un giorno (da venerdì
santo 8 aprile di sera fino a sabato santo 9 aprile tra
le 16.00 e le 18.00), quello in purgatorio quattro
giorni e mezzo (da Domenica di Pasqua 10 aprile
all’alba fino a mercoledì 13 aprile verso mezzogiorno), quello in paradiso un giorno e mezzo (da
mercoledì 13 aprile a mezzogiorno fino alla sera
dello stesso 13 aprile), per un totale di sette giorni,
i giorni della creazione. Il poeta si era perso nella
selva oscura giovedì notte 7 aprile e per un giorno
aveva vagato nel tentativo di uscirne. La raccolta di
queste indicazioni temporali deve però servire alla
memoria, per facilitare la memorizzazione, non per
altri scopi. Dante non è un cronista del suo viaggio
e il lettore non deve farsi cronista al posto dello
scrittore o del protagonista.
3.1. Vale la pena di chiedersi: perché i commenti e
i critici si sprecano nel discutere se il viaggio è iniziato un giorno o un altro, nel 1300 o nel 1301, se
l’anonimo fiorentino è questo o quel suicida ecc.;
insomma perché si sono sprecati a chiarire problemi
che non si potevano chiarire o termini di secondaria
importanza, in quanto non aggiungevano né toglievano alcunché al poema. La risposta è anche semplice: si affrontano i problemi che si vedono, che
normalmente sono i problemi più semplici; si usa la
poca cultura che si ha; e non si ha il coraggio di
mettere in discussione il tipo di lettura iniziato dai
primi commentatori. In realtà il poema dantesco ha
valore per le questioni complesse che presenta, e
verso di esse il critico dovrebbe innalzarsi e impiegare le sue energie, anziché abbassare l’opera alla
sua modesta cultura.
4. Nel dialogo tra i due poeti fanno la loro comparsa i protettori di Dante: la Vergine Maria, Lucia e
Beatrice. Essi lo hanno visto in pericolo ed accorrono in suo aiuto. Non lo fanno direttamente (è poco decoroso): mandano un loro aiutante, Virgilio,
che accorre sùbito. I protettori sono ben tre (in genere c’è un protettore e un avversario, ad esempio
l’angelo custode e il diavolo custode) e sono tre
donne, legate tra loro da una scala gerarchica: il
protettore divino (la Vergine Maria, a cui il poeta è
devoto, perché intercede per gli uomini presso il
Figlio), quello semidivino (santa Lucia, a cui è devoto, perché protegge la vista) e quello umano (Beatrice, che ha amato e dalla quale è stato indirizzato verso la vita spirituale). I protettori indicano anche i tre tipi diversi di grazia (preveniente, illuminante e cooperante), di cui l’uomo ha bisogno per
salvarsi.
5. Le tre donne del cielo (la Vergine Maria, Lucia e
Beatrice) sono donne stilnovistiche: esse vivono in 
Divina commedia. Inferno, a cura di P. Genesini 15
paradiso e si preoccupano del loro fedele (le prime
due) o dell’innamorato (la terza). Gli occhi di Beatrice «splendevano più delle stelle» (v. 55). Esse si
propongono di riportare Dante sulla strada della salvezza, ostacolata dalle tre fiere. Beatrice però diventa completamente diversa quando il poeta la incontra forse sei anni dopo in Pg XXX: ha perso i caratteri stilnovistici ed è divenuta una donna del cielo, intensamente preoccupata per le sorti della Chiesa. Lo stesso vale per la Vergine Maria, che egli incontra prima in Pd XXIII, poi in Pd XXXIII in un
mare sfolgorante di luce. In pochi anni la maturazione poetica è stata sbalorditiva.
5.1. Anche Francesca da Polenta è una donna stilnovistica, peraltro inserita in un contesto ben più
complesso e articolato (If V). Ma poi Dante saprà
tratteggiare figure di donne che non saranno più legate all’esperienza letteraria giovanile: Pia de’ Tolomei (Pg V), Sapìa da Siena (Pg XIII), Matelda (Pg
XXVIII), Beatrice (Pg XXX), Piccarda Donati e Costanza d’Altavilla (Pd III), la Vergine Maria (Pd
XXXIII). E che si sprofondano nella realtà: la prostituta Taide (If XVIII), Mirra (If XXX), la «femmina
balba» (Pg XIX), la «puttana sciolta» che rappresenta la Chiesa (Pg XXXIII), la ninfomane Cunizza da
Romano e la prostituta Raab (Pd IX).
5.2. Dante scrittore pone avanti le mani e informa
sùbito il lettore che nel poema ci sono anche delle
donne. Qui ne indica ben tre, ma tante altre seguiranno! Il lettore, che si è preso un bello spavento
quando Dante ha incontrato e ha chiesto aiuto a un
morto, ora tira un sospiro di sollievo e pensa alle
donne prossime venture. Nella mente del lettore
donna significa due cose: amore e sesso. Beatrice
simbolo della teologia razionale è un lapsus calami
o una licenza poetica. Il romanzo promette bene, la
lettura dunque non sarà affatto tediosa…
6. Il discorso con cui Virgilio cerca di persuadere
Dante a ritornare nel primitivo proposito è costruito
con grande abilità retorica: incomincia con un aspro
rimprovero («la tua anima è offesa da viltà...»), si
sviluppa in un racconto coinvolgente («Ero nel limbo e venne da me Beatrice, a pregarmi di venire in
tuo aiuto. La Vergine Maria ti ha visto in pericolo e
si è rivolta a Lucia...»), si conclude con una domanda che ammette un’unica risposta («Se in cielo hai
tre donne che ti proteggono, perché ti fermi? Perché
ascolti la viltà?»). Dante si persuade e ritorna nel
primo proposito. Un altro discorso persuasivo, particolarmente intenso, è quello che Ulisse fa ai suoi
compagni: «Fratelli, ormai siamo vecchi, togliamoci
la soddisfazione di esplorare il mondo disabitato.
Non siamo nati per vivere come gli animali privi di
ragione, ma per dimostrare le nostre capacità e per
conoscere il mondo disabitato» (If XXV, 112-120).
7. Il giorno stava tramontando e l’aria bruna, cioè
che stava divenendo oscura, toglieva dalle loro fatiche gli esseri viventi. Soltanto il poeta si preparava a
sostenere la guerra (=la fatica e il peso) sia del
cammino sia delle visioni angosciose, che poi la sua
buona memoria riferirà. Dante si ricorda di Virgilio,
Eneide, IX, 224-225. Non è una buona idea iniziare
un viaggio di sera, dopo aver passato un giorno senza far niente. Normalmente si preferisce il primo
mattino. Ma la situazione è assolutamente straordinaria, come la guida, un poeta defunto da 1.319 anni, come il viaggio nei tre regni dell’oltretomba.
7.1. La sera con cui inizia il viaggio preannunzia
travagli ed è ben diversa da un’altra sera, piena di
nostalgia e di malinconia, di qualche giorno dopo:
«Era già l’ora che volge il desiderio ai naviganti ed
intenerisce il cuore nel giorno in cui han detto addio agli amici più cari; l’ora che punge d’amore per
la propria terra il pellegrino novello, se di lontano
ode una campana, che sembri piangere il giorno che
muore» (Pg VIII, 1-6). Questa sera è la sera del pellegrino, che è partito la mattina da casa e che vorrebbe già essere di ritorno. Ma è anche la sera
dell’esule, che vorrebbe tornare in patria, ma non
può farlo.
8. Dante riconosce che Virgilio è stato per lui guida, signore e maestro (v. 141). In tal modo ribadisce
quanto aveva già detto in If I, 79-87. La presenza
delle opere del poeta latino, soprattutto dell’Eneide, è massiccia in tutte e tre le cantiche. Ma gli
aspetti più interessanti sono che egli diventa guida
per l’inferno e per il purgatorio, che stabilisce un
rapporto complesso con il poeta, che è simbolo della ragione e che come la ragione presenta incertezze e limiti. Ciò appare soprattutto nella seconda
cantica. Svolto il suo compito, se ne va alla chetichella senza disturbare e senza chiedere ringraziamenti (Pg XXX, 43-51). D’altra parte egli, come
simbolo della ragione, non può incontrare Beatrice,
simbolo della fede e della teologia Egli ha quindi
una complessità psicologica e narrativa non minore
di quella del protagonista.
8.1. Questa non sarà la prima volta che Virgilio
rimprovera il poeta. Lo farà anche in If XXX. Ma
ambedue i poeti si sentono rimproverati dalle parole
i Catone, che invita le anime purganti ad andare a
farsi belle (Pg II). Casella, amico di Dante, aveva
intonato una canzone così dolce, che aveva fatto
dimenticare alle anime l’espiazione delle pene e il
viaggio ai due poeti.
9. Dante dice a Virgilio: «Io non sono Enea, non
sono Paolo, non devo svolgere alcuna funzione importante come la loro. Per di più non mi sento
all’altezza del viaggio». Virgilio risponde che in
cielo tre donne si sono attivate per lui. Ma non risponde completamente alla domanda del poeta, che
aveva insistito sul carattere eccezionale del viaggio
(egli era il terzo dopo Enea e Paolo). La risposta
sarà data molti canti dopo, in Pd XVII, 106-142, e
sarà una delle tante sorprese che lo scrittore riserva
a chi legge: il trisavolo Cacciaguida dice al poeta
che il viaggio nell’oltretomba è voluto da Dio e che
egli ha una missione da compiere, riportare sulla via
del bene l’umanità errante nel peccato.
9.1. La domanda di Dante (vv. 10-38) è formulata
con grande cura retorica ed ha un forte impatto emotivo. Ha una struttura argomentativa che si sviluppa in diversi momenti: una richiesta di giudizio
(vv. 10-12), una premessa (vv. 13-30), la domanda
conseguente (vv. 31-33), una conclusione che si
riallaccia alla richiesta iniziale (vv. 34-36). Il ma-
Divina commedia. Inferno, a cura di P. Genesini 16
teriale grezzo è stato esposto in modo lineare e distribuito organicamente in vari momenti. Chi parla
dimostra di aver capito il problema e di saperlo esporre in modo chiaro ed efficace.
9.2. La risposta di Virgilio è ugualmente curata: un
rimprovero (vv. 43-51), una spiegazione che si dispiega in un lungo racconto (vv. 52-120), una conclusione (vv. 121-126). A cui seguono gli effetti:
come i fiorellini di campo sotto il sole, così il poeta
ritorna nel primo proposito e i due iniziano il viaggio. Il tema della viltà è poi ripreso nel canto successivo, dove ha grande importanza (If II, 46-69). Il
contrasto tra il comportamento di Dante e quello degli ignavi rende più eroico il comportamento del poeta agli occhi del lettore.
9.3. I momenti più alti di questo linguaggio retoricamente accurato sono forse il breve discorso di Ulisse ai suoi compagni davanti alle colonne d’Ercole
(If XVI, 112-126), l’invettiva di Dante all’Italia (Pg
VI, 76-151) e la preghiera di san Bernardo alla Vergine (Pd XXXIII, 1-39).
10. Il viaggio di Dante nell’oltretomba è più importante di quello dei suoi due predecessori: Enea va
negli inferi ad interrogare il padre Anchise, perché
dalla sua discendenza sarebbe nato l’impero. Paolo
arriva soltanto fino al terzo cielo ed ha lo scopo di
portare argomenti a sostegno della fede. Il poeta invece ha lo scopo ben più grande e gravoso di visitare
i tre regni dell’oltretomba per salvare l’umanità errante e per riportarla sulla via del bene. In questa direzione operano anche il Veltro (If I, 100-111), una
figura religiosa, e il DUX (Pg XXXIII, 40-45), una
figura politica. Dante invece è il laico che dà il suo
contributo e che è sopra le parti: non è coinvolto nella nullità dell’imperatore né con la rissosità dei
prìncipi italiani (Pg VI, 76-87). Si è anche allontanato dai guelfi bianchi per far parte soltanto con se
stesso (Pd XVII, 61-69). Non è coinvolto neanche
con la corruzione e con la simonia, che da secoli ha
irretito il potere ecclesiastico. Perciò il suo grido,
che colpirà soprattutto in alto, avrà un maggiore
credito (Pd XVII, 133-142). In questo modo egli non
invade né il potere politico né il potere religioso, di
cui aveva condannato più volte la sovrapposizione.
E trova il modo di stimolare verso il rinnovamento
l’uno e l’altro, proponendosi come laico o come intellettuale a cui stanno a cuore le sorti dell’umanità.
11. Sul piano narrativo Dante applica e sovrappone
due soluzioni: a) svolge un discorso dentro un altro; e b) ricorre al discorso in medias res.
11.1. Al poeta che si è perso nella selva Virgilio riferisce il discorso che ha avuto con Beatrice nel
limbo. Ma a sua volta Beatrice riferisce a Virgilio
nel limbo il discorso che si è svolto in cielo tra la
Vergine Maria, Lucia e lei. Si tratta quindi dell’applicazione del principio delle scatole cinesi o della
matrioska. Oltre a ciò lo scrittore mette in scena la
parte femminile del cielo: le chiacchiere, i consigli
e le decisioni di tre donne, e il lettore che avidamente ascolta i pettegolezzi. Nel séguito Virgilio è
sostituito dallo stesso Dante (If XXX, 130-135): davanti a Dante che, estasiato, si ferma ad origliare (v.
130), il poeta latino ha un improvviso e violentissimo attacco di bile o d’ira (vv. 131-135). Anche la
ragione perde le staffe.
11.2. Per non annoiare il lettore, per rendere più
avvincente la trama, lo scrittore ha iniziato il racconto con il protagonista in pericolo (If I); poi, in un
secondo momento, ha raccontato che cosa succedeva contemporaneamente (If II). Insomma è ritornato
indietro con la narrazione. La tecnica, indicata con
l’espressione latina in medias res (nel mezzo delle
cose, cioè nel mezzo dei fatti, nel mezzo del racconto), era già nota (chi conosce soltanto l’inglese
può dire flash back). Egli però non l’accoglie passivamente, v’introduce l’innovazione. Non racconta
come il protagonista si è messo in pericolo (anzi
questi dice che non sa com’è finito nella selva oscura). Racconta come i protettori intervengono per fare uscire il protagonista dal pericolo. Il risultato di
tutte queste operazioni è che il protagonista incontra e fa coppia con il deuteragonista.
11.3. Il precedente più significativo di flash back è
l’Odissea: Ulisse racconta ai feaci le peripezie precedenti (dall’inganno del cavallo che ha permesso
di abbattere Troia dopo dieci anni di inutile assedio
alla prigione dorata presso la ninfa Calipso che si
era innamorata di lui, dalla partenza dall’isola per
ordine di Zeus al naufragio nell’isola dei feaci), i
feaci gli danno una nave con cui riprende il viaggio. Da quel poco che sa, Dante percepisce la grandezza di Omero e giustamente ne fa il più grande
dei poeti (If IV, 88).
11.4. Grazie al flash back il tempo del romanzo
viene movimentato e non riproduce più supinamente il tempo della realtà, che è un tempo lineare,
fatto di momenti successivi. Il lettore quindi viene a
conoscere i precedenti del presente, si incuriosice e
vuole sapere come la storia si svilupeprà nel futuro
e come avrà fine. E legge l’opera fino alla conclusione.
12. Beatrice dice: «l’amico mio, e non de la
ventura» (v. 61), cioè «colui che ha amato me in
modo sincero e non in modo occasionale, per motivi
interessati». E più sotto ribadisce il giudizio riferendo le parole di Lucia: «Beatrice, loda di Dio
vera, Ché non soccorri quei che t’amò tanto,
Ch’uscì per te de la volgare schiera?» (vv. 103-
105). È vero o falso il giudizio su Dante? Se si va a
vedere come nel paradiso terrestre la donna accoglie il poeta, si resta perplessi (Pg XXX, 73-75). In
realtà la situazione è complessa: a) la donna non sta
facendo un discorso veritiero, ma un discorso persuasorio, perché deve ottenere l’aiuto di Virgilio;
b) non deve rendere conto a Virgilio dei suoi rapporti con il poeta, così fornisce quella parte di verità che dà importanza a lei e al suo seguace («amando me, Dante è uscito dalla schiera degli altri
poeti», cioè è divenuto un personaggio ragguardevole, che vale la pena di aiutare). E Virgilio si sente
contento: a) una donna del cielo si rivolge a lui per
chiedere aiuto; b) ha l’occasione di uscire dal limbo
e di fare un lungo viaggio (e sotto la protezione del
cielo); e c) vede riconfermato il suo prestigio dopo
la richiesta di aiuto e il riconoscimento di debiti espresso dal poeta (If I, 79-87). In modo implicito 
Divina commedia. Inferno, a cura di P. Genesini 17
Dante dice: «Io sono diventato famoso perché ho
studiato Virgilio e ho cantato Beatrice». In questo
modo fa coincidere Virgilio e Beatrice, perciò fa un
grande complimento per il poeta latino. Insomma,
quando riconosce il magistero di Virgilio, egli trova
già il terreno preparato dai complimenti di Beatrice.
13. Beatrice è simbolo della fede e della teologia
razionale, come Virgilio è simbolo della ragione e le
fiere dei vizi. Essa dimostra un carattere triplice: a)
accorre in aiuto al suo protetto come una madre amorevole; b) è capace di un articolato discorso che
persuade Virgilio, il quale non vede l’ora di ubbidire; e c) è dura e implacabile con coloro che sono finiti all’inferno. La loro sorte non desta in lei alcun
sentimento di compassione né alcun turbamento. Ma
è anche capace di commuoversi e di piangere: ricorre alle lacrime per essere più convincente e persuasiva agli occhi di Virgilio. La personalità della donna subirà una ulteriore evoluzione quando Dante la
incontrerà in cima al paradiso terrestre (Pg XXXIII).
Una sorpresa per il lettore che né sarà, più che colpito, traumatizzato.
14. Da un punto narrativo il canto è estremamente
complesso: si presenta come una serie di scatole cinesi che si aprono una nell’altra. Dante non se la
sente più di iniziare il viaggio, perciò chiede chiarimenti a Virgilio. Virgilio gli dice che Beatrice è
venuta da lui, nel limbo, a chiedergli di venire a
soccorrerlo. Egli le chiede se non ha paura di scendere nell’inferno. La donna risponde di no, che anzi
le pene dei dannati non la impietosiscono affatto e
aggiunge anche una spiegazione non richiesta: in
cielo la Vergine Maria aveva visto Dante in pericolo, perciò si era rivolta a Lucia che a sua volta si era
rivolta a Beatrice, la quale era discesa da lui nel
limbo. Beatrice riferisce le testuali parole che ha
avuto con Lucia e le testuali parole che Lucia riferisce di aver avuto con la Vergine Maria; a sua volta
Virgilio riferisce il dialogo avuto con Beatrice e i
dialoghi che essa gli ha riferito. Il poeta latino accetta il compito, persuaso anche dalle lacrime della
donna. Così conclude il racconto. Quindi ritorna a
Dante e al presente: in cielo ci sono tre donne che
proteggono il poeta. Di che ha paura? Il poeta ritorna
in modo circolare alla precedente convinzione di intraprendere il viaggio.
14.1. Questa articolata serie di scatole cinesi mostra
che Dante è consapevole della struttura pluridimensionale del discorso. La realtà è lineare, ma il discorso non riesce a presentarla in modo altrettanto
semplice e deve creare un discorso complesso, fatto
di molteplici discorsi che si inseriscono e si collegano uno con l’altro. Insomma il mondo dei simboli
deve essere molto più vasto del mondo reale. Il rapporto biunivoco tra segno e oggetto è inadeguato e
chi batte questa strada, come i neoempiristi logici
dal 1929 in poi, è digiuno di filosofia ed anche di
storia della filosofia.
15. Come in If I, 22-24 (il naufrago) e 55-57 (l’avaro), Dante accompagna le sue azioni con una similitudine: «Come i fiorellini…, così egli…» (vv.
127-130). Le similitudini della prima cantica sono
molto semplici e lineari. Diventano sempre più
complesse nelle cantiche successive.
La struttura del canto è semplice: 1) sta scendendo
la sera; 2) Dante ha un ripensamento, perché teme
di non avere le capacità per intraprendere il viaggio; 3) Virgilio allora lo accusa di viltà e gli racconta che in cielo tre donne (la Vergine Maria, Lucia e Beatrice) si preoccupano del poeta; e, vedendolo in pericolo, si sono rivolte a lui, che è accorso
sùbito; 4) il rimprovero finale di Virgilio fa ritornare il poeta al proposito iniziale. 
Divina commedia. Inferno, a cura di P. Genesini 18
Canto III
“PER ME SI VA NE LA CITTÀ DOLENTE,
PER ME SI VA NE L’ETTERNO DOLORE,
PER ME SI VA TRA LA PERDUTA GENTE.
1
GIUSTIZIA MOSSE IL MIO ALTO FATTORE:
FECEMI LA DIVINA PODESTATE,
LA SOMMA SAPIENZA E ‘L PRIMO AMORE.
4
DINANZI A ME NON FUOR COSE CREATE
SE NON ETTERNE, E IO ETTERNO DURO.
LASCIATE OGNE SPERANZA, VOI CH’INTRATE”.
7
Queste parole di colore oscuro
vid’io scritte al sommo d’una porta;
per ch’io: “Maestro, il senso lor m’è duro”.
10
Ed elli a me, come persona accorta:
“Qui si convien lasciare ogne sospetto;
ogne viltà convien che qui sia morta.
13
Noi siam venuti al loco ov’i’ t’ho detto
che tu vedrai le genti dolorose
c’hanno perduto il ben de l’intelletto”.
16
E poi che la sua mano a la mia puose
con lieto volto, ond’io mi confortai,
mi mise dentro a le segrete cose.
19
Quivi sospiri, pianti e alti guai
risonavan per l’aere sanza stelle,
per ch’io al cominciar ne lagrimai.
22
Diverse lingue, orribili favelle,
parole di dolore, accenti d’ira,
voci alte e fioche, e suon di man con elle
25
facevano un tumulto, il qual s’aggira
sempre in quell’aura sanza tempo tinta,
come la rena quando turbo spira.
28
E io ch’avea d’error la testa cinta,
dissi: “Maestro, che è quel ch’i’ odo?
e che gent’è che par nel duol sì vinta?”.
31
Ed elli a me: “Questo misero modo
tegnon l’anime triste di coloro
che visser sanza ‘nfamia e sanza lodo.
34
Mischiate sono a quel cattivo coro
de li angeli che non furon ribelli
né fur fedeli a Dio, ma per sé fuoro.
37
Caccianli i ciel per non esser men belli,
né lo profondo inferno li riceve,
ch’alcuna gloria i rei avrebber d’elli”.
40
E io: “Maestro, che è tanto greve
a lor, che lamentar li fa sì forte?”.
Rispuose: “Dicerolti molto breve.
43
Questi non hanno speranza di morte
e la lor cieca vita è tanto bassa,
che ‘nvidiosi son d’ogne altra sorte.
46
Fama di loro il mondo esser non lassa;
misericordia e giustizia li sdegna:
non ragioniam di lor, ma guarda e passa”.
49
E io, che riguardai, vidi una ‘nsegna
che girando correva tanto ratta,
che d’ogne posa mi parea indegna;
52
e dietro le venìa sì lunga tratta
di gente, ch’i’ non averei creduto
che morte tanta n’avesse disfatta.
55
Poscia ch’io v’ebbi alcun riconosciuto,
vidi e conobbi l’ombra di colui
che fece per viltade il gran rifiuto.
58
1. PER ME SI VA NELLA CITTÀ CHE SI LAMENTA, PER ME SI VA NEL DOLORE
ETERNO, PER ME SI VA TRA LA GENTE
DANNATA. 4. LA GIUSTIZIA MOSSE IL MIO
SOMMO CREATORE: MI FECE LA DIVINA
POTENZA, LA SOMMA SAPIENZA E IL
PRIMO AMORE. 7. PRIMA DI ME FURONO
CREATE SOLTANTO COSE ETERNE ED IO
DURERÒ ETERNAMENTE. LASCIATE OGNI
SPERANZA, VOI CHE ENTRATE. 10. Queste parole di colore scuro io vidi scritte sopra una porta,
perciò dissi: «O maestro, il loro significato mi è duro». 13. Da persona esperta, egli mi rispose: «Qui
convien (=è necessario) lasciare ogni dubbio,
convien (=è necessario) che ogni viltà sia morta. 16.
Siamo giunti in quel luogo in cui ti ho detto che vedrai le anime dei dannati, che hanno perduto il bene
dell’intelletto (=Dio)». 19. Poi mi prese per mano
con volto sereno, perciò io mi ripresi, e m’introdusse nei segreti impenetrabili [dell’oltretomba].
22. Qui sospiri, pianti ed alti gemiti risuonavano
per l’aria senza stelle. Al sentirli, io mi misi a piangere. 25. Lingue strane, espressioni orribili, parole
di dolore, accenti di rabbia, voci alte e basse e suoni di mani che colpiscono 28. facevano un tumulto,
che si aggira sempre in quell’aria eternamente oscura, come la sabbia quando spira il turbine. 31. Io,
che avevo la testa piena di dubbi, dissi: «O maestro,
che cos’è questo tumulto che io odo? Chi è questa
gente, che appare così sopraffatta dal dolore?». 34.
Ed egli a me: «A questa miserabile condizione sono
condannate le anime spregevoli di coloro che vissero senza infamia e senza lode. 37. Sono mescolate a
quella cattiva schiera degli angeli che non furono
ribelli e neppure fedeli a Dio, ma che rimasero neutrali. 40. Li cacciano i cieli, per non esser meno
belli, ma non li accoglie l’inferno profondo, perché
i dannati si potrebbero gloriare di averli come loro
compagni». 43. Ed io: «O maestro, che cos’è per
loro tanto insopportabile, che li fa lamentare così
fortemente?». Mi rispose: «Te lo dirò molto brevemente. 46. Costoro non possono sperare di morire e
la loro vita oscura è tanto spregevole, che sono invidiosi di ogni altra condizione. 49. Il mondo non
permette che si conservi alcun ricordo di loro; la
misericordia e la giustizia divina (=il paradiso e
l’inferno) li sdegnano: non ragioniamo di loro, ma
guarda e passa». 52. Guardando più attentamente,
vidi un’insegna che, girando, correva tanto veloce,
che sembrava incapace di restar ferma. 55. Dietro
le veniva una così lunga processione di gente, che
non avrei creduto che la morte avesse fatto tante
vittime. 58. Dopo che ebbi riconosciuto qualcuno,
vidi e conobbi l’ombra di colui che fece per viltà il
gran rifiuto (=papa Celestino V?). 
Divina commedia. Inferno, a cura di P. Genesini 19
Incontanente intesi e certo fui
che questa era la setta d’i cattivi,
a Dio spiacenti e a’ nemici sui.
61
Questi sciaurati, che mai non fur vivi,
erano ignudi e stimolati molto
da mosconi e da vespe ch’eran ivi.
64
Elle rigavan lor di sangue il volto,
che, mischiato di lagrime, a’ lor piedi
da fastidiosi vermi era ricolto.
67
E poi ch’a riguardar oltre mi diedi,
vidi genti a la riva d’un gran fiume;
per ch’io dissi: “Maestro, or mi concedi
70
ch’i’ sappia quali sono, e qual costume
le fa di trapassar parer sì pronte,
com’io discerno per lo fioco lume”.
73
Ed elli a me: “Le cose ti fier conte
quando noi fermerem li nostri passi
su la trista riviera d’Acheronte”.
76
Allor con li occhi vergognosi e bassi,
temendo no ‘l mio dir li fosse grave,
infino al fiume del parlar mi trassi.
79
Ed ecco verso noi venir per nave
un vecchio, bianco per antico pelo,
gridando: “Guai a voi, anime prave!
82
Non isperate mai veder lo cielo:
i’ vegno per menarvi a l’altra riva
ne le tenebre etterne, in caldo e ‘n gelo.
85
E tu che se’ costì, anima viva,
pàrtiti da cotesti che son morti”.
Ma poi che vide ch’io non mi partiva,
88
disse: “Per altra via, per altri porti
verrai a piaggia, non qui, per passare:
più lieve legno convien che ti porti”.
91
E ‘l duca lui: “Caron, non ti crucciare:
vuolsi così colà dove si puote
ciò che si vuole, e più non dimandare”.
94
Quinci fuor quete le lanose gote
al nocchier de la livida palude,
che ‘ntorno a li occhi avea di fiamme rote.
97
Ma quell’anime, ch’eran lasse e nude,
cangiar colore e dibattero i denti,
ratto che ‘nteser le parole crude.
10
0
Bestemmiavano Dio e lor parenti,
l’umana spezie e ‘l loco e ‘l tempo e ‘l
seme
di lor semenza e di lor nascimenti.
10
3
Poi si ritrasser tutte quante insieme,
forte piangendo, a la riva malvagia
ch’attende ciascun uom che Dio non teme.
10
6
Caron dimonio, con occhi di bragia,
loro accennando, tutte le raccoglie;
batte col remo qualunque s’adagia.
10
9
Come d’autunno si levan le foglie
l’una appresso de l’altra, fin che ‘l ramo
vede a la terra tutte le sue spoglie,
11
2
similemente il mal seme d’Adamo
gittansi di quel lito ad una ad una,
per cenni come augel per suo richiamo.
11
5
Così sen vanno su per l’onda bruna,
e avanti che sien di là discese,
anche di qua nuova schiera s’auna.
11
8
61. Immediatamente compresi e fui certo che questa
era la schiera dei cattivi, che dispiacevano a Dio e
ai suoi nemici. 64. Questi sciagurati, che non furon
mai vivi, erano ignudi e continuamente punti da
mosconi e da vespe, che erano in quel luogo. 67.
Esse rigavano il loro volto di sangue, che, mescolato a lacrime, ai loro piedi era raccolto da vermi ripugnanti. 70. Dopo che guardai oltre costoro, vidi
una moltitudine di gente sulla riva di un gran fiume
(=l’Acherónte), perciò dissi: «O maestro, concèdimi ora 73. di sapere chi sono e quale istinto le fa
apparire così ansiose di oltrepassare il fiume, come
riesco a distinguere in quella luce fioca». 76. Ed
egli a me: «Le cose ti saranno chiare quando ci
fermeremo sulla riva desolata dell’Acherónte». 79.
Allora, con gli occhi vergognosi ed abbassati, temendo che la mia domanda gli riuscisse molesta, mi
astenni dal parlare sino al fiume. 82. Ed ecco verso
di noi venire su una nave un vecchio, bianco per i
molti anni, gridando: «Guai a voi, o anime malvage! 85. Non sperate mai di vedere il cielo: io vengo
per condurvi sull’altra riva nelle tenebre eterne, al
caldo e al gelo. 88. E tu, che sei lì, o anima viva,
allontanati da costoro, che son morti». Ma, poiché
vide che io non mi allontanavo, 91. disse: «Per
un’altra via, per altri porti verrai alla spiaggia, non
qui, per passare. Una barca più leggera (=quella del
purgatorio) convien (=è necessario) che ti porti».
94. La mia guida a lui: «O Carónte, non ti crucciare, si vuole così là dove si può ciò che si vuole, e
più non domandare». 97. Allora si quietarono le ispide gote al nocchiere della livida palude, che intorno agli occhi aveva ruote di fuoco. 100. Ma
quelle anime, che erano affrante e nude, cambiarono colore e batterono i denti, non appena intesero
quelle parole crudeli. 103. Bestemmiavano Dio e i
loro genitori, la razza umana, il luogo, il tempo, il
seme della loro stirpe ed il seme da cui erano nati.
106. Poi, piangendo fortemente, si raccolsero tutte
insieme sulla riva malvagia, che attende ciascun
uomo che non teme Dio. 109. Il demonio Carónte,
facendo loro un cenno con gli occhi di fuoco, le
raccoglie tutte, e batte con il remo chiunque si adagia (=si siede). 112. Come in autunno si staccano le
foglie una dopo l’altra, finché il ramo vede per terra
tutte le sue spoglie, 115. similmente i malvagi discendenti di Adamo si affrettano a lasciar la riva ad
uno ad uno, seguendo i cenni del nocchiere, come
uccelli che sentono il richiamo. 118. Così se ne
vanno sopra l’onda bruna (=fangosa) e, prima che
siano di là (=sull’altra riva) discese, di qua una
nuova schiera si raduna. 
Divina commedia. Inferno, a cura di P. Genesini 20
“Figliuol mio”, disse ‘l maestro cortese,
“quelli che muoion ne l’ira di Dio
tutti convegnon qui d’ogne paese:
12
1
e pronti sono a trapassar lo rio,
ché la divina giustizia li sprona,
sì che la tema si volve in disio.
12
4
Quinci non passa mai anima buona;
e però, se Caron di te si lagna,
ben puoi sapere omai che ‘l suo dir suona”.
12
7
Finito questo, la buia campagna
tremò sì forte, che de lo spavento
la mente di sudore ancor mi bagna.
13
0
La terra lagrimosa diede vento,
che balenò una luce vermiglia
la qual mi vinse ciascun sentimento;
13
3
e caddi come l’uom cui sonno piglia. 13
6
121. «O figlio mio» disse il maestro cortese, «coloro che muoion nell’ira di Dio (=in peccato mortale)
arrivano tutti qui da ogni paese 124. e son pronti ad
oltrepassare il fiume, perché la giustizia divina li
sprona, così che il loro timore si trasforma in desiderio. 127. Di qui non passa mai un’anima buona,
perciò, se Carónte si lamenta di te, puoi ben capire
ormai che cosa significhino le sue parole.» 130. Finito il discorso, la campagna buia tremò così fortemente, che il ricordo dello spavento mi fa bagnare
ancora di sudore. 133. La terra intrisa di lacrime
(=le lacrime di dolore dei dannati) sprigionò vento,
tanto che balenò una luce rossastra (=un fulmine),
la quale mi fece perdere i sensi. E caddi come
l’uomo che prende sonno.
I personaggi
Gli ignavi sono coloro che vissero senza infamia e
senza lode: nella loro vita non hanno fatto niente, né
di bene né di male, che li rendesse meritevoli
d’essere ricordati. Essi quindi hanno vissuto una vita
vuota, non hanno utilizzato il tempo e le capacità
loro concesse, è come se non fossero nemmeno esistiti. Tra essi il poeta pone anche gli angeli che non
si schierarono né con Dio né con Lucifero, ma che
rimasero neutrali.
Colui che fece per viltà il gran rifiuto è forse il papa Celestino V, al secolo Pietro Angeleri da Isernia
(1210-1296). È nominato papa tra il maggio e
l’agosto 1294, abdica il 13 dicembre dello stesso
anno, ritenendosi inadatto ad affrontare le responsabilità che essa comportava. È l’unico papa che ha
abdicato il soglio pontificio. Nel 1313 è canonizzato. Il poeta lo condanna per due motivi: a) ha rifiutato il fardello che la divina Provvidenza gli ha assegnato; e b) abdicando, ha lasciato il soglio pontificio a Bonifacio VIII, causa di tutti i guai del poeta.
In If XIX, 55-57, ne accentua le responsabilità: il
papa Niccolò III Orsini, finito tra i simoniaci, scambia Dante per Bonifacio e gli chiede se si è saziato
di quella sposa (=la Chiesa) che ha ottenuto con
l’inganno.
Il demonio Carónte, figlio di Erebo e della Notte,
nella mitologia greca, etrusca e latina traghettava le
anime dei morti sulle rive dell’Acherónte. La fonte
di Dante è Virgilio, Eneide, VI, 298-304.
L’Acherónte è uno dei fiumi infernali. Gli altri sono
lo Stige e il Flegetónte. Confluiscono tutti nel lago
gelato di Cocìto, dove sono puniti i traditori. Anche
un altro fiume, il Letè, confluisce nel lago; esso però
proviene dalla montagna del purgatorio. Dante dedica If XIV, 115-137, a spiegare la geografia infernale.
Commento
1. Dante supera, intimorito, la porta dell’inferno.
Tuttavia sopra la porta Dio fa sentire la sua presenza: Egli è divina potenza, somma sapienza e primo
amore. Ma è anche implacabile, perché l’anima
condannata soffrirà per l’eternità le pene dell’inferno. Nel Medio Evo i giudizi di Dio sono però attutiti dall’invenzione del purgatorio, che viene ufficializzata durante il 14° concilio ecumenico che si
apre a Lione il 7 maggio 1274 alla presenza del papa Gregorio X. Non ci sono più due possibilità estreme: o salvezza o dannazione. C’è anche una
possibilità intermedia, il purgatorio. L’uomo in ritardo con Dio ha la possibilità di recuperare espiando le pene nel purgatorio. Esse sono di breve o di
lunga durata, ma sono destinate a terminare. Sono
però altrettanto dure e dolorose delle pene dell’inferno.
2. Dante dimostra un disprezzo radicale verso gli
ignavi. In vita essi non hanno fatto niente, né di
buono né di cattivo, che li rendesse meritevoli di
essere ricordati. Insomma è come se non fossero mai
vissuti, perché la loro vita è rimasta vuota. Essi non
si sono impegnati nella lotta contro le forze ostili
della natura o della società, non hanno prodotto o
costruito nulla né per sé, né per la loro famiglia, né
per i loro discendenti, né per la loro città. E ognuno
deve dare il suo piccolo o grande contributo a seconda delle sue capacità, perché la famiglia e la società hanno un assoluto bisogno del nostro contributo. Il poeta fa emergere e converso il valore – molto
concreto – che sta alla base delle società tradizionali: il ricordo di sé e delle proprie azioni e una vita esemplare da lasciare ai figli e ai nipoti, cioè alle
generazioni future. Essi sono la piccola o grande
ricchezza che ognuno di noi lascia in eredità ai posteri.
2.1. Il tema degli ignavi ma, più in generale, il tema dell’allocazione dell’anima in uno dei tre regni
dell’oltretomba sottintende due cose. a) L’uomo,
ogni uomo, è giudicato nell’al di là per ciò che ha
fatto o non ha fatto nell’al di qua. Egli non può sottrarsi ad un giudizio di biasimo o di lode. Appena
morto finisce o sulle rive dell’Acherónte o sulle rive del Tevere o direttamente in paradiso. Egli deve
rendere conto di come è vissuto e di come ha gestito i suoi talenti. Egli può sottrarsi al giudizio degli
uomini, ma non può sottrarsi al giudizio di Dio. E
il giudizio di Dio è implacabile. Il Dies irae dice
che davanti al tribunale di Dio neanche il giusto si
sente sicuro. E allora che fa? b) Per superare senza 
Divina commedia. Inferno, a cura di P. Genesini 21
troppi danni il giudizio divino, ha un’unica scappatoia: fare qualcosa qui sulla terra, fare qualcosa che
lo faccia ricordare, fare qualcosa da lasciare in eredità ai posteri. Se le cose stanno così, la centralità di
questo mondo è indiscutibile; e addirittura l’altro
mondo è in funzione del mondo terreno. Perciò, se
questi due punti sono veri, è assolutamente falso e
tendenzioso attribuire ai pensatori medioevali l’idea
che il mondo terreno sia in funzione del mondo ultraterreno. Ed è anche un’accusa molto interessata
che i laici e il mondo moderno rivolge al Medio Evo
e alla Chiesa. È un modo per denigrare e per lottare
contro l’avversario. E in guerra tutti i mezzi sono
leciti.
2.2. Eppure dietro a questo interessato fraintendimento c’è un problema che merita d’essere chiarito.
Dire che per il pensiero medioevale il mondo terreno
è in funzione del mondo ultraterreno è una semplificazione estrema, è una lectio facilior. Ma le semplificazioni non dovrebbero mai essere tali da tradire i
dati di partenza. Il critico poi non deve scambiare
per verità indiscutibili quelli che sono semplicemente strumenti di lotta ideologica contro la Chiesa e
contro il Medio Evo. Ha il compito di andare oltre,
di restaurare la lectio difficilior. E si tratta proprio
di una situazione difficile da far emergere. Essa si
può così riassumere: fare un discorso indiretto, dire
agli uomini di darsi da fare significa fare un bieco e
noioso moralismo, che non avrebbe sortito alcun
frutto. Era più efficace fare un discorso indiretto:
“Sta’ attento, se qui non ti dai da fare, quando sarai
morto prenderai quel che ti meriti. Puoi sfuggire al
giudizio degli uomini, ma non a quello di Dio”. Il
discorso indiretto, che è interessante e coinvolgente,
caratterizza la mentalità e la cultura medioevale.
Alcuni testi significativi, che presentano questa cultura del coinvolgimento e dell’esempio, sono lo
Specchio di vera penitenza di Jacopo Passavanti
(1302ca.-1357) e i Fioretti di san Francesco (fine
Trecento). Uno dei fioretti più affascinanti è intitolato Della perfetta letizia. A frate Leone, duro a
comprendere come il fedele, il santo fa tre esempi
negativi di perfetta letizia (la perfetta letizia non è
fare miracoli, non è parlare tutte le lingue ecc.), che
spingono infine frate Leone a chiedere: ma allora
che cos’è la perfetta letizia? E allora il santo dà tre
esempi positivi di perfetta letizia (se noi arriviamo
al convento e siamo trattati male dal frate guardiano, che ci scambia per due impostori, e non ci lamentiamo, questa è perfetta letizia ecc.). Quindi azzarda una definizione teorica generale, sempre legata all’esperienza del fedele: perfetta letizia è accettare le sofferenze per amore di Dio. Un discorso diretto o una definizione astratta sarebbero stati noiosi,
non avrebbero coinvolto, non sarebbero stati capiti
né sarebbero stati messi in pratica. Un comportamento contorto? Sembrerebbe proprio di no. È un comportamento che tiene presente la psicologia dell’ascoltatore, che deve essere coinvolto, la corretta comunicazione con lui e nello stesso tempo il risultato
che si vuole ottenere: persuaderlo ad agire in un certo modo.
2.3. La pena degli ignavi offre il primo esempio di
punizione in base alla legge del contrappasso: i
dannati in vita si sono comportati come insetti e come vermi, qui sono punti da insetti e vedono il loro
sangue divorato da vermi (contrappasso per analogia); essi in vita non si sono mai schierati, non
hanno seguìto nessuna insegna, ed ora inseguono
un’insegna che ora va qui, ora va lì (contrappasso
per antitesi).
3. Tra gli ignavi Dante mette anche gli angeli che
non si schierarono né con Dio né con gli angeli ribelli, ma rimasero neutrali (il poeta recupera dai
Vangeli apocrifi l’idea degli angeli neutrali). La
scelta della neutralità è la loro colpa, che non li
rende degni nemmeno dell’inferno (essi si trovano
nell’antinferno). Per il poeta l’uomo deve schierarsi
a favore o contro qualcosa, deve essere di parte; deve compiere azioni che lo facciano esistere e che lo
facciano ricordare dopo la morte. Che faccia imprese onorevoli o vergognose passa quasi in secondo
piano. Anche gli angeli devono schierarsi, o con
Dio o con Lucifero, non possono restare neutrali. La
neutralità non è ammissibile. La scelta di parte costituisce il comportamento normale per la società in
cui il poeta vive: si è guelfi o ghibellini, Bianchi o
Neri, laici o religiosi, appartenenti a una contrada
(o a una corporazione) o a un’altra, appartenenti a
una classe sociale o a un’altra. Ci si può chiedere:
perché l’individuo deve ad ogni costo schierarsi
con qualcuno contro qualcun altro? Non farebbe
meglio a restare neutrale? Il fatto è che nel Medio
Evo, come in altre epoche storiche, l’individuo non
poteva né vivere né esistere isolatamente: poteva
sopravvivere soltanto se faceva parte della famiglia
o di un gruppo sociale organizzato. Se non si schierava, se non capiva che doveva inevitabilmente
schierarsi con qualcuno, era destinato a perire. Dietro a discorsi e a ideali molto complessi e molto elevati (o, a prima vista, astrusi e contorti) si cela
una realtà molto semplice e molto banale: la sopravvivenza quotidiana. Nel Medio Evo essa era
un’impresa ardua per la maggior parte, anzi per tutta la popolazione: c’era chi mangiava e chi non
mangiava; chi non mangiava come chi mangiava
poteva poi morire della stessa malattia, poco o molto grave che fosse, perché una medicina efficace
sarebbe sorta soltanto molti secoli dopo.
3.1. In questo incontro con gli ignavi il poeta fa implicitamente un ragionamento circolare, che è pure
paradossale. Esso si può così indicare: tu ti devi
comportare bene, perché così vai in paradiso; ma se
tu non fai niente, non ti comporti né bene né male,
fai la fine degli ignavi, una fine ripugnante, insomma non vai nemmeno all’inferno; dunque, se tu non
vuoi fare la loro fine, devi decidere di fare qualcosa
che ti renda meritevole d’essere ricordato, qual cosa di buono o, al limite, anche qualcosa di cattivo,
non importa; quel che conta è che tu ti faccia ricordare qui sulla terra. E ricorda, neanche gli angeli
sono esonerati dall’ingrato compito di fare qualcosa, di scegliere, di scegliere qualcosa, di scegliere il
bene o di scegliere il male. Insomma, pur di non finire tra gli ignavi, il poeta dice che è preferibile fa-
Divina commedia. Inferno, a cura di P. Genesini 22
re qualcosa di scellerato… Il ragionamento paradossale, che non è stato percepito dai critici, mostra ancora una volta la centralità della vita terrena e il rifiuto di quel bieco moralismo che viene imputato al
poeta e alla Chiesa cattolica. Dante ribadisce le sue
idee anche in séguito: Farinata è finito all’inferno,
ma è stato grande, perché ha operato per il bene della sua città (If X). Per essa valeva anche la pena di
perder l’anima… Chi accusa Dante di aver scritto
un “poema teologico” non aveva nessuna conoscenza della teologia né alcuna esperienza di vita.
3.2. La logica è presente anche in séguito: Guido da
Montefeltro commette un errore di logica e finisce
all’inferno (If XXVII); Dante argomenta sulla fede
(Pd XXIV); Dante è indeciso, perché non ha nessun
motivo per scegliere una decisione o un’altra (Pd
IV, 1-4). Egli trasforma anche la logica in poesia…
4. Nel canto ricompare il tema della viltà: il poeta
vede e riconosce l’ombra di «colui che fece per viltade il gran rifiuto» (v. 60). Nel canto precedente
Virgilio rimprovera Dante: «L’anima tua è da viltade offesa; La qual molte fïate l’uomo ingombra Sì
che d’onrata impresa lo rivolve» (vv. 45-48). La fama, la gloria, l’onore e la ricchezza erano i valori
comunemente diffusi nella società antica e in quella
medioevale, che erano da una parte profondamente
legate al passato, dall’altra intimamente proiettate
nel futuro. Il presente non aveva un’esistenza autonoma, ma era soltanto un frammento dell’eternità.
Inoltre esso era eredità di ricordi provenienti dal
passato; e si proponeva di lasciare un’eredità di ricordi per le generazioni future. Lo spazio e il tempo
erano piccoli, a misura d’uomo. Oggi invece esiste
soltanto il presente.
4.1. La morte sovrastava costantemente l’individuo
che apparteneva al popolo come l’individuo che apparteneva alle classi elevate. La reazione era perciò
quella di cercare un surrogato che allungasse la vita,
che anzi rendesse immortale la vita. L’unico surrogato possibile era la fama, la fama sulla terra. I componenti delle classi elevati cercavano di superare
con la fama terrena la barriera del tempo. Dante ricorda con affetto il maestro Brunetto Latini, perché
gli ha insegnato come l’uomo si eterna con la fama
qui sulla terra (If XV, 79-87).
5. Al motivo della viltà e dell’ignavia è legato quello della fama. Dante lo affronta più volte: in If XV,
55-60 (il maestro Brunetto Latini gli preannuncia
fama e gloria), in Pg XI, 91-116 (Oderisi da Gubbio
dice che la fama terrena è come un battito di ciglia
rispetto all’eternità), in Pd XVII, 94-135 (il trisavolo Cacciaguida gli preannuncia la gloria futura).
Anche in questo caso, come nella valutazione dei
dannati (Francesca da Polenta e Paolo Malatesta,
Farinata degli Uberti e Cavalcanti de’ Cavalcanti,
Ulisse e Diomede ecc.), il poeta vede il problema da
più punti di vista.
6. Dante non fa il nome di «colui che fece per viltade il gran rifiuto» (v. 60) per diversi motivi: a) al
suo tempo l’identificazione con il papa Celestino V
era immediata; b) se lo nominava, gli dava una fama
immeritata (ciò vale per tutti gli ignavi, nessuno dei
quali è ricordato); c) che sia o non sia Celestino è
una cosa secondaria, quel che conta è che l’ignavo
per eccellenza, la figura dell’ignavo, sia condannata; e la soluzione più efficace è che il lettore immagini qualche personaggio specifico e che ricopre
una posizione elevata nella società: d) ogni buon
narratore usa l’espediente della varietà (in questo
caso il nome non viene detto), per non annoiare il
lettore, per incuriosirlo e per tenerne sempre viva
l’attenzione; infine e) ogni buon narratore sa che
l’accenno indeterminato a una cosa (soprattutto se
nota al lettore) suscita curiosità ed interesse nel lettore, ed egli lancia l’esca. In questo caso il lettore si
chiede se è o non è papa Celestino V; va alla ricerca degli argomenti a favore e contro, cerca di confutare le opinioni altrui e propone la sua. Discute, si
arrabbia, confuta, suda, polemizza, è deluso per le
sue deboli argomentazioni e perché scopre che il
testo si può leggere a livelli di complessità straordinariamente diversi. E intanto discute la problematica voluta dal poeta. E la fissa nella memoria. Il poeta ha vinto la sua battaglia e il lettore, che è contento delle sue fatiche, non si accorge nemmeno
d’essere stato costretto alla battaglia e di essere stato sconfitto.
6.1. In questa trappola preparata dallo scrittore sono
cadute generazioni di critici, che hanno versato
fiumi di inchiostro per sostenere le loro tesi. Ma
questa è soltanto una delle trappole del poema. I
critici sono caduti in tutte: chi è il Veltro (If I), chi
è Matelda (Pg XXVIII-XXXIII), chi è il DUX (Pg
XXXIII) ecc. Da parte loro vi hanno aggiunto anche
numerosi problemi insignificanti come: se in If III
Dante ha attraversato l’Acherónte prima o dopo lo
svenimento.
6.2. In séguito il poeta continua le variazioni sul
nome: dall’anonimo fiorentino che si è suicidato
nelle sue case (If XIII, 133-151) a Guido da Montefeltro che non vuol dire ma poi dice il suo nome (If
XXVII, 61-72), da se stesso che rifiuta di dire il
proprio nome (Pg XIII, 130-138) a Matelda di cui
dice il nome ben tre canti dopo che la fa comparire
(Pg XXVIII, 37 sgg., Pg XXXIII, 119).
7. Scoprirlo è assolutamente sorprendente, ma Dante è l’iniziatore del marketing nel mondo occidentale dopo la ripresa economica, politica, demografica e tecnologica avvenuta dopo il Mille. Ha coniato
slogan efficacissimi, versi, situazioni e personaggi,
che si imprimono in modo indelebile nella memoria
del lettore, cioè del potenziale acquirente. Egli in
vita dal poema ha avuto pochi riconoscimenti economici, ma è stato la fortuna degli amanuensi. Tuttavia il prodotto che ha confezionato ha avuto nei
secoli e ancor oggi un successo sbalorditivo. Il prodotto è costruito tenendo presente la psicologia e le
reazioni psicologiche di un gran numero di potenziali utenti: dal popolo minuto e ignorante, che crede ai miracoli, agli intellettuali che si sentono superiori alla plebaglia senza arte né parte, ai tipografi,
che stampano soltanto se possono vendere il prodotto. Era buona farina.
8. Sul piano psicologico la certezza e la sicurezza
sono noiose, mentre l’oscurità (di un passo) o la situazione di pericolo, in cui si trova un personaggio, 
Divina commedia. Inferno, a cura di P. Genesini 23
sono fonti di coinvolgimento e di emozioni per il
lettore, che vive il pericolo standosene tranquillamente seduto al sicuro in casa propria e senza rischiare nulla. Dante, qui come altrove, è consapevolmente il deus ex machina di questa operazione,
che «incastra» il lettore.
9. I dannati, che si preparano a salire sulla barca di
Carónte e a varcare il fiume, sono sistematici nelle
loro imprecazione (vv. 103-105). In ordine d’importanza, se la prendono con Dio, i loro genitori, la razza umana, il luogo, il tempo, il seme della loro stirpe
ed il seme da cui erano nati. Di più non potevano
fare, perché al di là del fiume li attendeva Minosse,
che li giudicava e li mandava nel cerchio più adatto.
I dannati peraltro soffrono di un’intima contraddizione interiore. Con le parole bestemmiano Dio, con
il comportamento eseguono la giustizia divina. Insomma essi da una parte si vogliono sottrarre alla
punizione, dall’altra sono desiderosi più che mai
della punizione. Si potrebbe obiettare: ma è Dio che
li spinge verso la punizione. Anche questo è vero. Il
poeta però qui come altrove dimostra un’attenzione
e un acume straordinari verso la psicologia umana:
l’uomo è costantemente contraddittorio, vuole una
cosa e ne fa un’altra (e viceversa), vede il bene e
cerca il male (l’osservazione è già di sant’Agostino),
nel paradiso terrestre era immortale e viveva senza
lavorare, e disobbedisce a Dio per una mela... Nel
séguito il lettore incontrerà numerose altre osservazioni psicologiche, che lo mettono a contatto con la
natura umana più profonda e con la sua stessa psicologia. Come anticipo se ne possono citare due: «Noi
andavam per lo solingo piano Com’om che torna a la
perduta strada, Che ‘nfino ad essa li pare ire invano» (Pg I, 118-120); «Noi eravam lunghesso mare
ancora, Come gente che pensa a suo cammino, Che
va col cuore e col corpo dimora» (Pg II, 10-12).
10. Il poeta ricorre a piene mani a personaggi del
mondo classico per popolare l’inferno. Più avanti
s’incontreranno il giudice delle anime Minosse, il
cane Cèrbero con tre gole, il demonio Pluto, il centauro Nesso, le Arpìe, uccelli dal volto di donna,
ecc. Il recupero della mitologia greca nell’oltretomba cristiano non è un semplice artificio letterario: per il poeta come per i suoi contemporanei esisteva continuità tra il mondo classico ed il mondo
cristiano. Il primo ha dato all’uomo la ragione, la
filosofia e l’arte (il mondo greco), l’organizzazione
sociale (le città ben organizzate, le strade e gli acquedotti), le leggi e l’impero (il mondo latino); il
secondo ha completato il mondo classico con il battesimo, la fede, la rivelazione, la teologia e la salvezza.
11. Già il mondo romano aveva operato una sovrapposizione tra divinità romane e divinità greche:
Giove=Zeus (il dio del cielo, il padre e il più
potente degli dei), Giunone=Era (moglie di GioveZeus e protettrice della famiglia), Nettuno=Poseidone (il re del mare, fratello di Giove-Zeus),
Minerva=Athena (figlia di Zeus e dea della sapienza), Apollo=Apollo (figlio di Giove-Zeus e
protettore delle arti), Venere=Afrodìte (dea della
fecondità e dell’amore), Marte=Ares (dio della
guerra), Diana=Artemide (sorella gemella di Apollo, e dea della caccia e dei boschi), Mercurio=Ermes (messaggero degli dei e protettore dei
ladri e dei viandanti), Vulcano=Éfesto (il dio della
tecnica), Cèrere=Dèmetra (dea dei raccolti e delle
messi), Bacco=Dióniso (il dio del vino) ecc. Questa
sovrapposizione però non è totale: rimangono molte
divinità autoctone.
11.1. Quando ha sconfitto le religioni pagane, il
mondo cristiano fa qualcosa di simile: la triade capitolina (Giove, Giunone, Minerva) è sostituita dalla Santissima Trinità (il Padre, il Figlio e lo Spirito
Santo). La triade capitolina è a prevalenza femminile, invece la Santissima Trinità è totalmente maschile. Ma sembra una famiglia più normale: fin
dagli inizi dei tempi è profetizzato l’avvento di una
donna che sarà madre di Dio, cioè di Gesù Cristo. Il
concepimento avviene per l’intervento dello Spirito
Santo (le altre due persone della Trinità svolgono la
funzione rispettivamente di Padre e di Figlio) e di
un padre umano putativo. L’elemento femminile
così riappare, e in una forma del tutto originale: la
Madonna è una donna terrena, è vergine e madre di
Dio, ed è poi assunta in cielo in anima e corpo. Ma
è anche la madre di tutti gli uomini. E il fedele si
rivolge di preferenza a lei, se vuole che le sue preghiere siano ascoltate. In tal modo il Cristianesimo
propone un rapporto e un contatto fra umano e divino, che non aveva precedenti nella storia delle religioni.
12. Il mondo occidentale recupera in più occasioni
la cultura greca e latina: con il cristianesimo (dai
Padri della Chiesa a sant’Agostino), nel Medio Evo
(da Tommaso d’Aquino ai logici, da Dante a Marsilio da Padova ecc.), con l’Umanesimo ed il Rinascimento, con il Neoclassicismo, con il Romanticismo classicheggiante, con il Decadentismo ecc. La
cultura greca e latina sono sempre state considerate
valide per tutte le epoche e le uniche capaci di formare l’individuo. A ragione o a torto, sono ritenute
valide anche nel presente. O quasi: l’odierna rivoluzione legata al computer e alla digitalizzazione
delle informazioni sta travolgendo tutto e tutti –
l’economia, la società, la politica, la vita, i divertimenti, la ricerca, le scienze, l’insegnamento, la storia, la letteratura, i rapporti interpersonali e sociali
ecc. –. E sta riplasmando tutto a sua immagine e
somiglianza.
12.1. Con i motori di ricerca il lettore odierno ha
una visione completamente diversa della Divina
commedia. Può spostarsi con la velocità del pensiero da un canto all’altro, da una parola a un’altra,
può cercare i personaggi, le occorrenze, le frequenze ecc. e raccoglierle in pochi secondi; ed ha una
fruizione completamente diversa dei commenti che
si sono fatti al testo. Il suo approccio al testo – come agli altri testi digitalizzati – è enormemente più
articolato, più efficace e più profondo. Lo può controllare fin nei recessi più remoti. Ben inteso, purché abbia la capacità di usare l’enorme potenze di
calcolo del computer. Se proprio non ha fantasia,
può accontentarsi di una Divina commedia multimediale.
Divina commedia. Inferno, a cura di P. Genesini 24
13. In questo canto Virgilio indica i dannati ancor
prima d’incontrarli (lo farà anche con i lussuriosi di
If V, 52-72). In altri canti sono i dannati stessi che
indicano i loro compagni di pena, dopo aver raccontato la loro storia. Si tratta di una variazione sullo
stesso motivo.
14. Carónte si rifiuta di traghettare Dante, perché
vede in Dio che il poeta è destinato alla salvezza:
«E tu che se’ costì, anima viva, pàrtiti da cotesti,
che son morti». Ma poi che vide ch’io non mi non
mi partiva, disse: «Per altra via, per altri porti Verrai a piaggia, non qui, per passare: Più lieve legno
(=la navicella del purgatorio) convien (=è necessario) che ti porti» (vv. 88-93). Anche i demoni e le
creature dell’inferno in qualche modo sono legati a
Dio, loro creatore. E a Lui devono obbedienza.
14.1. La Divina commedia, che parla dell’altro
mondo, è curiosamente piena di corsi d’acqua:
nell’inferno ci sono l’Acherónte, lo Stige e il Flegetónte, che confluiscono nel lago gelato di Cocìto;
nel purgatorio il Letè e l’Eunoè. Ciò è comprensibile: le società tradizionali, che sono società agricole,
dipendono dai vantaggi che i fiumi a portata di mano assicurano: l’acqua serve dissetare le città e per
irrigare i campi; e il fiume è un comodo e poco costoso mezzo di trasporto oppure un facile mezzo di
difesa e un ostacolo difficile da superare. Le prime
civiltà sono fluviali: la Mesopotamia (il Tigri e
l’Eufrate), l’Egitto (il Nilo), Roma (il Tevere), Parigi (la Senna), Londra (il Tamigi) ecc. Il Danubio
bagna numerose capitali europee. Una curiosa eccezione è la Grecia, che però ha il mare. Tutto ciò vale anche per le altre civiltà del passato. Oggi la situazione è completamente diversa: l’uomo non dipende più in modo così radicale dai fiumi, perché
l’acqua è trasportata senza difficoltà dove serve. Per
capire il passato però è necessario vedere i fiumi con
gli occhi del passato.
15. Dante ricorre ancora a una similitudine (questa è
una delle più belle e famose del poema: «Come le
foglie autunnali, così cadevano i dannati». La fonte
è Virgilio, Eneide, VI, 309-312.
La struttura del canto è semplice: 1) Dante si preoccupa per la scritta minacciosa sopra la porta
d’entrata dell’inferno; ma Virgilio lo rassicura; 2)
oltre l’entrata i due poeti incontrano gli ignavi, tra i
quali ci sono gli angeli neutrali e l’ombra di colui
che fece per viltà il gran rifiuto; 3) proseguendo il
viaggio, i due poeti incontrano Carónte, che traghetta i dannati; 4) egli si rifiuta di traghettare Dante,
che è vivo, ma Virgilio lo fa tacere; 5) il terremoto,
che fa svenire il poeta, conclude il canto. 
Divina commedia. Inferno, a cura di P. Genesini 25
Canto V
Così discesi del cerchio primaio
giù nel secondo, che men loco cinghia,
e tanto più dolor, che punge a guaio.
1
Stavvi Minòs orribilmente, e ringhia:
essamina le colpe ne l’intrata;
giudica e manda secondo ch’avvinghia.
4
Dico che quando l’anima mal nata
li vien dinanzi, tutta si confessa;
e quel conoscitor de le peccata
7
vede qual loco d’inferno è da essa;
cignesi con la coda tante volte
quantunque gradi vuol che giù sia messa.
10
Sempre dinanzi a lui ne stanno molte;
vanno a vicenda ciascuna al giudizio;
dicono e odono, e poi son giù volte.
13
“O tu che vieni al doloroso ospizio”,
disse Minòs a me quando mi vide,
lasciando l’atto di cotanto offizio,
16
“guarda com’entri e di cui tu ti fide;
non t’inganni l’ampiezza de l’intrare!”.
E ‘l duca mio a lui: “Perché pur gride?
19
Non impedir lo suo fatale andare:
vuolsi così colà dove si puote
ciò che si vuole, e più non dimandare”.
22
Or incomincian le dolenti note
a farmisi sentire; or son venuto
là dove molto pianto mi percuote.
25
Io venni in loco d’ogne luce muto,
che mugghia come fa mar per tempesta,
se da contrari venti è combattuto.
28
La bufera infernal, che mai non resta,
mena li spirti con la sua rapina;
voltando e percotendo li molesta.
31
Quando giungon davanti a la ruina,
quivi le strida, il compianto, il lamento;
bestemmian quivi la virtù divina.
34
Intesi ch’a così fatto tormento
enno dannati i peccator carnali,
che la ragion sommettono al talento.
37
E come li stornei ne portan l’ali
nel freddo tempo, a schiera larga e piena,
così quel fiato li spiriti mali
40
di qua, di là, di giù, di sù li mena;
nulla speranza li conforta mai,
non che di posa, ma di minor pena.
43
E come i gru van cantando lor lai,
faccendo in aere di sé lunga riga,
così vid’io venir, traendo guai,
46
ombre portate da la detta briga;
per ch’i’ dissi: “Maestro, chi son quelle
genti che l’aura nera sì gastiga?”.
49
“La prima di color di cui novelle
tu vuo’ saper”, mi disse quelli allotta,
“fu imperadrice di molte favelle.
52
A vizio di lussuria fu sì rotta,
che libito fé licito in sua legge,
per tòrre il biasmo in che era condotta.
55
Ell’è Semiramìs, di cui si legge
che succedette a Nino e fu sua sposa:
tenne la terra che ‘l Soldan corregge.
58
1. Così dal primo cerchio discesi giù nel secondo,
che abbraccia uno spazio più piccolo, ma un dolore
tanto più grave, che costringe [le anime] a lamentarsi. 4. Qui sta Minosse, che incute orrore e digrigna i denti: esamina le colpe [delle anime]
nell’entrata, le giudica e le manda [nel cerchio che
indica] avvolgendo la coda. 7. Dico che, quando
l’anima malnata gli vien davanti, si confessa tutta, e
quel giudice dei peccati 10. vede quale luogo
dell’inferno le spetta e cinge la coda tante volte
quanti cerchi vuol che scenda. 13. Davanti a lui ci
sono sempre molte anime: vanno una dopo l’altra a
farsi giudicare, confessano i peccati, odono la condanna e precipitano giù. 16. «O tu che vieni in questo luogo di dolore» disse Minosse quando mi vide,
interrompendo il suo terribile compito, 19. «guarda
come fai ad entrare e di chi ti fidi: non lasciarti ingannare dall’ampiezza dell’entrata!» E la mia guida a lui: «Perché gridi? 22. Non cercar d’impedire
il suo viaggio, che è prestabilito: si vuole così là
(=nell’empìreo) dove si può ciò che si vuole, e più
non domandare!». 25. Ora incominciano a farsi sentire le voci di dolore; ora son venuto dove molto
pianto mi colpisce. 28. Venni in un luogo privo di
qualsiasi lume, che mugghia come fa il mare in
tempesta, se è sconvolto da venti contrari. 31. La
bufera infernale, che mai si arresta, travolge gli spiriti con la sua violenza: li rivolta, li percuote, li molesta. 34. Quando giungono davanti al precipizio, [i
dannati fanno sentire] le loro urla, il loro pianto, il
loro lamento; e bestemmiano l’onnipotenza divina.
37. Compresi che a quel tormento erano condannati
i peccatori carnali, che sottomettono la ragione
all’istinto. 40. E, come le ali portano gli stornelli
durante l’inverno in larga e fitta schiera, così quel
vento trascina quegli spiriti malvagi 43. di qua, di
là, di giù, di su. Nessuna speranza può mai confortarli né di tregua né di minor pena. 46. E, come le
gru van cantando i loro lamenti, facendo nell’aria
una lunga fila, così vidi venire, lamentandosi, 49.
ombre trascinate dal soffio impetuoso del vento.
Perciò dissi: «O maestro, chi sono quelle genti che
l’aria nera così castiga?». 52. «La prima di quelle
anime, di cui vuoi aver notizia» mi disse allora, «fu
imperatrice di molte nazioni. 55. Al vizio della lussuria fu così rotta, che per legge [nel suo regno] fece lecito ciò che piacesse, per liberarsi del biasimo
in cui era caduta. 58. È Semiramide, di cui si legge
che succedette a Nino e che fu sua sposa: governò
le terre, che ora son dominate dal sultano. 
Divina commedia. Inferno, a cura di P. Genesini 26
L’altra è colei che s’ancise amorosa,
e ruppe fede al cener di Sicheo;
poi è Cleopatràs lussuriosa.
61
Elena vedi, per cui tanto reo
tempo si volse, e vedi ‘l grande Achille,
che con amore al fine combatteo.
64
Vedi Parìs, Tristano”; e più di mille
ombre mostrommi e nominommi a dito,
ch’amor di nostra vita dipartille.
67
Poscia ch’io ebbi il mio dottore udito
nomar le donne antiche e ‘ cavalieri,
pietà mi giunse, e fui quasi smarrito.
70
I’ cominciai: “Poeta, volontieri
parlerei a quei due che ‘nsieme vanno,
e paion sì al vento esser leggeri”.
73
Ed elli a me: “Vedrai quando saranno
più presso a noi; e tu allor li priega
per quello amor che i mena, ed ei verranno”.
76
Sì tosto come il vento a noi li piega,
mossi la voce: “O anime affannate,
venite a noi parlar, s’altri nol niega!”.
79
Quali colombe dal disio chiamate
con l’ali alzate e ferme al dolce nido
vegnon per l’aere dal voler portate;
82
cotali uscir de la schiera ov’è Dido,
a noi venendo per l’aere maligno,
sì forte fu l’affettuoso grido.
85
“O animal grazioso e benigno
che visitando vai per l’aere perso
noi che tignemmo il mondo di sanguigno,
88
se fosse amico il re de l’universo,
noi pregheremmo lui de la tua pace,
poi c’hai pietà del nostro mal perverso.
91
Di quel che udire e che parlar vi piace,
noi udiremo e parleremo a voi,
mentre che ‘l vento, come fa, ci tace.
94
Siede la terra dove nata fui
su la marina dove ‘l Po discende
per aver pace co’ seguaci sui.
97
Amor, ch’al cor gentil ratto s’apprende
prese costui de la bella persona
che mi fu tolta; e ‘l modo ancor m’offende.
10
0
Amor, ch’a nullo amato amar perdona,
mi prese del costui piacer sì forte,
che, come vedi, ancor non m’abbandona.
10
3
Amor condusse noi ad una morte:
Caina attende chi a vita ci spense”.
Queste parole da lor ci fuor porte.
10
6
Quand’io intesi quell’anime offense,
china’ il viso e tanto il tenni basso,
fin che ‘l poeta mi disse: “Che pense?”.
10
9
Quando rispuosi, cominciai: “Oh lasso,
quanti dolci pensier, quanto disio
menò costoro al doloroso passo!”.
11
2
Poi mi rivolsi a loro e parla’ io,
e cominciai: “Francesca, i tuoi martìri
a lagrimar mi fanno tristo e pio.
11
5
Ma dimmi: al tempo d’i dolci sospiri,
a che e come concedette Amore
che conosceste i dubbiosi disiri?”.
11
8
61. L’altra è Didone, che si uccise per amore e che
ruppe il giuramento [di fedeltà] alle ceneri di Sichèo. La terza è la lussuriosa Cleopatra. 64. Vedi
Elena, che fu causa di una lunga e sanguinosa guerra; e vedi il grande Achille, che alla fine combatté
con l’amore [da cui fu sconfitto]. 67. Vedi Paride,
Tristano» e più di mille ombre mi mostrò e mi nominò con il dito, che amore fece uscire dalla nostra
vita. 70. Dopo che ebbi udito il mio maestro nominare le donne antiche e i cavalieri, provai compassione e per poco non venni meno. 73. Io cominciai:
«O poeta, volentieri parlerei a quei due (=Francesca
da Polenta e Paolo Malatesta) che vanno insieme e
che non sembrano opporre resistenza al vento». 76.
Ed egli a me: «Li vedrai quando saranno più vicini
a noi. Allora prègali per quell’amore che li conduce, ed essi verranno». 79. Non appena il vento li
spinge verso di noi, gridai: «O anime tormentate,
venite a parlare con noi, se altri (=Dio) non lo nega!». 82. Quali colombe, chiamate dal desiderio,
con le ali aperte e ferme al dolce nido vengono per
l’aria portate dalla loro volontà; 85. tali uscirono
dalla schiera dov’è Didone, venendo a noi per
l’aria maligna, così forte fu l’affettuoso richiamo.
88. «O essere vivente cortese e benigno, che per
l’aria tenebrosa vai visitando noi, che tingemmo il
mondo con il nostro sangue, 91. se ci fosse amico il
re dell’universo, noi pregheremmo lui per la tua pace, perché hai compassione del nostro male perverso. 94. Di quel che vi piace udire e parlare, noi udremo e parleremo a voi, mentre il vento, come ora
fa, qui tace. 97. La terra (=la città), dove nacqui, si
stende sulla marina dove il Po discende [nell’Adriatico], per aver pace con i suoi affluenti (=Ravenna). 100. L’amore, che nel cuor nobile si accende rapidamente, prese costui per la mia bella persona, che mi fu tolta, e fu così intenso, che ancora mi
sconvolge. 103. L’amore, che costringe chi è amato
a ricambiare l’amore, mi prese così fortemente per
la bellezza di costui, che, come vedi, ancor non mi
abbandona. 106. L’amore condusse noi ad una stessa morte. Caina (=la zona più profonda dell’inferno) attende chi spense la nostra vita (=il marito
Gianciotto Malatesta).» Essi ci dissero queste parole. 109. Quando io intesi quelle anime travagliate,
chinai il viso e lo tenni basso, finché il poeta mi
disse: «Che pensi?». 112. Quando risposi, cominciai: «Ohimè, quali dolci pensieri, quale desiderio
condusse costoro a quella morte dolorosa!». 115.
Poi mi rivolsi a loro per parlare, e cominciai: «O
Francesca, le tue sofferenze mi addolorano e m’impietosiscono fino alle lacrime. 118. Ma dimmi: al
tempo dei dolci sospiri, quando e come l’amore vi
fece conoscere i desideri ancora inespressi?». 
Divina commedia. Inferno, a cura di P. Genesini 27
E quella a me: “Nessun maggior dolore
che ricordarsi del tempo felice
ne la miseria; e ciò sa ‘l tuo dottore.
12
1
Ma s’a conoscer la prima radice
del nostro amor tu hai cotanto affetto,
dirò come colui che piange e dice.
12
4
Noi leggiavamo un giorno per diletto
di Lancialotto come amor lo strinse;
soli eravamo e sanza alcun sospetto.
12
7
Per più fiate li occhi ci sospinse
quella lettura, e scolorocci il viso;
ma solo un punto fu quel che ci vinse.
13
0
Quando leggemmo il disiato riso
esser basciato da cotanto amante,
questi, che mai da me non fia diviso,
13
3
la bocca mi basciò tutto tremante.
Galeotto fu ‘l libro e chi lo scrisse:
quel giorno più non vi leggemmo avante”.
13
6
Mentre che l’uno spirto questo disse,
l’altro piangea; sì che di pietade
io venni men così com’io morisse.
13
9
E caddi come corpo morto cade. 14
2
121. E quella a me: «Non c’è alcun dolore più
grande che ricordarsi del tempo felice nella miseria
(=infelicità), come sa bene il tuo maestro. 124. Ma,
se vuoi proprio conoscere il primo inizio del nostro
amore, parlerò [seppur] come colui che piange e
parla. 127. Noi leggevamo un giorno per diletto
come l’amore [per Ginevra] strinse Lancillotto: eravamo soli e senz’alcun sospetto. 130. Per più volte quella lettura ci spinse a guardarci negli occhi e
ci fece impallidire; ma fu soltanto un punto quel
che ci vinse. 133. Quando leggemmo che la bocca
sorridente fu baciata da tale amante, questi, che non
sarà mai da me diviso, mi baciò 136. la bocca tutto
tremante. Galeotto (=mezzano) fu il libro e chi lo
scrisse! Quel giorno non proseguimmo più la lettura». 139. Mentre uno spirito parlava, l’altro piangeva. E [per il turbamento] io venni meno, come se
morissi. 142. E caddi come un corpo morto cade.
I personaggi
Minosse, figlio di Zeus e di Europa, è il mitico re di
Creta che gli antichi avevano trasformato nel giudice che amministra con saggezza la giustizia nel
mondo dei morti. La moglie Pasifae genera il Minotauro, un essere per metà toro e per metà uomo, concepito con un rapporto sessuale contro natura. Dante
ne recepisce la figura e la funzione, inserendole in
un contesto cristiano. La fonte è Virgilio, Eneide,
VI, 432-433.
Le donne antiche e ’ cavalieri, indicati dal poeta,
sono stati condotti a morte dall’amore: si sono uccisi
o sono stati uccisi.
Semiramide, leggendaria regina degli assiri (non
dell’Egitto) (1356-1314 a.C.), per evitare l’accusa
d’incesto, rende per legge leciti i rapporti tra genitori e figli. Si narra che uccise il marito e fu uccisa dal
figlio. Nel Medio Evo è, con Cleopatra, il simbolo
stesso della lussuria.
Didone, regina di Cartagine, dimentica il giuramento di fedeltà fatto a Sichèo, il marito morto, e
s’innamora di Enea, naufragato con le sue navi vicino alla città. Si suicida quando questi l’abbandona e
riparte per volere degli dei. La sua vicenda è narrata
da Virgilio, Eneide, IV.
Cleopatra è regina d’Egitto (67-30 a.C.). È amante
di C. Giulio Cesare, poi di Marco Antonio, quindi
tenta anche con il giovane Ottaviano, ma senza successo. Per non cadere nelle mani di questi, si uccide
facendosi mordere da un serpente velenoso. È l’unico personaggio storico.
Elena, moglie di Menelao, re di Sparta, e famosa
per la sua bellezza (tutti i prìncipi achei l’avevano
chiesta in sposa), è la causa della lunga guerra tra
achei e troiani sotto le mura di Troia, narrata da
Omero nell’Iliade. È rapita da Paride, che la porta
con sé a Troia. Menelao e il fratello Agamennone
organizzano una spedizione con gli altri prìncipi achei (Achille, Ulisse, Diomede ecc.), che si conclude dieci anni dopo con la distruzione di Troia.
Achille, figlio di Peleo, è il più forte guerriero acheo che partecipa alla guerra di Troia. S’innamora
di Polisséna, figlia di Priamo, re di Troia, a causa
della quale si lascia attirare in un agguato: è ucciso
da Paride, fratello di Polisséna, che lo colpisce con
una freccia nel tallone, il suo punto debole.
Paride, figlio di Priamo, re di Troia, e di Ecùba, è
famoso per la sua bellezza e per la sua capacità di
giudicare la bellezza femminile. Tre dee, Atena,
Era ed Afrodite, si rivolgono a lui, affinché indichi
la più bella. Vince Venere, che lo corrompe promettendogli Elena, la donna più bella del mondo.
Ciò causa la guerra di Troia. Con una freccia uccide Achille e con una freccia è a sua volta ucciso da
Filottete. Nel Medio Evo è uno dei protagonisti del
Ciclo dei cavalieri antichi, che si pone accanto al
Ciclo carolingio e al Ciclo bretone.
Tristano è un cavaliere inglese protagonista di una
tragica storia d’amore, rielaborata in diverse versioni (la prima è Tristan di Thomas, 1170). A causa
di un filtro s’innamora di Isotta, moglie dello zio
Marco, re di Cornovaglia, che lo scopre e lo uccide.
Francesca da Polenta, figlia di Guido da Polenta,
signore di Ravenna, verso il 1280 va in sposa a
Gianciotto Malatesta, signore di Rimini. Il matrimonio è forse combinato per motivi politici, poiché
serve ad avvicinare le due famiglie, in continua lotta tra loro. Essa accetta la corte del cognato, Paolo
Malatesta. Gianciotto li scopre e li uccide (1285
ca.). Il fatto non è riportato dalle cronache del tempo. L’unica fonte (comprensibilmente non affidabile) è costituita dai versi di Dante, che hanno dato
luogo a variazioni successive: Francesca sarebbe
caduta vittima di un inganno. Le viene promesso
come marito Paolo, che ella amava, ma poi scopre
che ha sposato Gian Ciotto, che era zoppo.
Divina commedia. Inferno, a cura di P. Genesini 28
Caina è la prima delle quattro zone in cui è diviso
l’ultimo cerchio dell’inferno. Punisce i traditori dei
parenti. Le altre tre sono Antenòra, Tolomea, Giudecca, che puniscono rispettivamente i traditori della patria, degli ospiti e dei benefattori.
Lancillotto del Lago, uno dei cavalieri della Tavola
rotonda, è protagonista del poema cavalleresco Lancelot, scritto in francese antico (1220-1235): egli
s’innamora della regina Ginevra, moglie di re Artù.
Il loro incontro è favorito dal siniscalco Galehaut,
Galeotto. Nel poema è la regina che prende l’iniziativa.
Commento
1. Dante, che ha vivissimo il senso dello spettacolo,
in questo canto, come in altri, si sdoppia: si avvicina
al dramma di Francesca, che ha tradito il marito,
come credente, come cittadino e come uomo. Come
credente è costretto a condannare; come cittadino
poi non può accettare che le regole sociali siano infrante; come uomo invece partecipa intensamente al
dolore. Egli comprende, ma non assolve: lo svenimento finale dimostra sia l’intensità del coinvolgimento sia il proposito di non assolvere un comportamento moralmente e civilmente condannabile. Egli mette in contrasto le esigenze del cuore di Francesca, innamorata di Paolo, con il comportamento
che le è imposto dalle regole sociali: essa è sposa di
Gianciotto e non può tradire il marito.
1.1. Questa strategia (vedere una questione da più
punti di vista, tra loro coordinati), che attraversa tutto il poema, si riallaccia al metodo di Tommaso
d’Aquino: di una questione si devono vedere le varie soluzioni, che poi si devono reinterpretare per
farne emergere il loro nucleo più profondo di validità, eliminandone gli aspetti accessori. Tale metodo
rivela tutta la sua efficacia in ambito teorico – filosofico e teologico – e ugualmente in ambito pratico.
Il metodo risulta valido per il cielo come per la terra, per la teologia come per la politica. E comprensibilmente anche per l’economia e la morale.
1.2. Il lettore o la lettrice, che si immedesima nella
donna, si trova nella difficoltà di scegliere: l’amore
o la fedeltà al marito? Si vorrebbero tutte e due le
cose, ma in genere non è possibile (e poi può banalmente succedere che l’erba del vicino sia sempre più
verde e che, una volta assaggiata, si scopre uguale a
quella che già si mangia). Il dilemma è un altro filo
conduttore del poema. Si trovano davanti a un dilemma ad esempio Farinata degli Uberti e Cavalcante de’ Cavalcanti (vita pubblica o vita privata? E
l’una esclude l’altra) (If X) e Ulisse (la famiglia o
l’esplorazione del mondo disabitato?)(If XXVI).
Addirittura il poeta espone il dilemma nella sua
forma teorica canonica, proposta da un logico del
sec. XIII, quella dell’asino di Buridano (Pd IV, 1-4):
se si è posti tra due cibi, ugualmente saporiti, quali
tra i due si sceglierà? Nell’incertezza, si rischia di
morire di fame. Buridano (prima del 1300-1358ca.)
aveva fatto l’esperimento con un asino, davanti al
quale aveva posto due mucchi di fieno del tutto uguali. Aveva perso l’asino, ma aveva dimostrato che
anche gli esseri senza ragione fanno una scelta soltanto se c’è almeno un motivo per farla. Con il dilemma il poeta attua una delle infinite forme della
drammatizzazione, con la quale spinge il lettore a
immedesimarsi nei personaggi e a sentire come proprie le scelte che essi sono costretti a fare.
1.3. È difficile capire come il pensiero laico possa
accusare Dante, Tommaso d’Aquino, la Chiesa e
più in generale il Medio Evo di avere la testa tra le
nuvole o nell’al di là e di perdere tempo a parlare
di morale, di salvezza dell’anima o del sesso degli
angeli. L’ipotesi più probabile è che il pensiero laico non abbia mai letto i testi di questi autori, li
condanni per partito preso, per pregiudizio, per paura di confrontarsi... Tutti motivi che fanno onore alla serietà e alla correttezza scientifica, che caratterizzerebbe il mondo laico e che sarebbe del tutto
assente negli autori così sbrigativamente condannati.
2. La condanna (o l’assoluzione) civile dei due cognati sarebbe stata poco efficace dal punto di vista
narrativo, anzi avrebbe messo il poeta sullo stesso
piano del (e contrapposto al) lettore che non la pensava come lui. E il lettore si sarebbe risentito. Perciò egli non la mette in primo piano, resta alla condanna religiosa e insiste sulle sue reazioni personali. In altri casi, e ben più importanti, il poeta prende
invece posizione. Egli vuole coinvolgere, ma contemporaneamente lasciar spazio anche al lettore!
3. Dante descrive in termini stilnovistici l’amore
dei due cognati: «L’amore – dice Francesca – fa
rapidamente presa sul cuore gentile e costringe chi
è amato a ricambiare l’amore». In tal modo egli recupera la sua esperienza poetica giovanile, anche
se, ciò facendo, compie un anacronismo. Francesca
e Paolo sono nobili e non possono innamorarsi in
termini stilnovistici, ma in termini cortesi. Lo stilnovismo (1274-94ca.) viene dopo la poesia cortese
della Scuola siciliana (1230-60ca.) ed è l’espressione letteraria della borghesia commerciale e cittadina, che in tutta Italia sta emergendo lottando
contro le forze politiche tradizionali, cioè la nobiltà
e la Chiesa. Con questa classe il poeta deve schierarsi a séguito degli Ordinamenti di giustizia promulgati a Firenze da Giano della Bella (1294), che
imponevano l’iscrizione a un’arte, per entrare nella
vita politica.
3.1. Dello stilnovismo il poeta recupera qui la prima delle tesi tre (l’amore e il cuor gentile sono una
cosa sola), che espone in due versioni (vv. 100 e
103). Essa poi non comparirà più. La seconda tesi
(la nobiltà non è nobiltà di sangue, che si eredita; è
nobiltà d’animo, che si acquista con il proprio impegno e con i propri meriti) è tendenzialmente sostituita con la tesi rifiutata. La terza tesi (la donna è
un angelo del cielo, disceso sulla terra per portare
l’uomo a Dio) aveva fatto la sua comparsa poco
prima (If II, 55-57) e non ricomparirà più. In Pg
XXIV, 52-55, egli dà una definizione di Dolce stil
novo, che dimentica tutti gli aspetti innovatori della
corrente ed insiste sull’ispirazione amorosa e
sull’Amore che detta nel cuore del poeta, una concezione classica della poesia: Dio ispira e detta allo
scrittore sacro. Il motivo di questo cambiamento è 
Divina commedia. Inferno, a cura di P. Genesini 29
che egli apparteneva alla piccola nobiltà, era entrato
nel ranghi della borghesia in séguito agli Ordinamenti di giustizia di Giano della Bella (1294), ma
poi le vicende politiche lo avevano staccato dalle
sorti della borghesia, perciò aveva prima proposto lo
stilnovo, che era legato alla borghesia cittadina, poi
aveva preso le distanze da esso.
3.2. La prima tesi assume però una formulazione più
complessa e incisiva: a) «L’amore, che nel cuor nobile si accende rapidamente, prese costui per la mia
bella persona, che mi fu tolta, e fu così intenso, che
ancora mi sconvolge»; b) «L’amore, che costringe
chi è amato ad amare, mi prese così fortemente per
la bellezza di costui, che, come vedi, ancor non mi
abbandona» (vv. 100-105). Ciò non basta: c) l’amore non riguarda soltanto l’animo, coinvolge anche la
cultura, la bellezza ed il piacere del corpo. Dante fa
un’ulteriore aggiunta: d) l’amore li ha condotti ambedue alla morte (v. 106). Quindi ribadisce con altre
parole la fine tragica dei due amanti: e) Caina attende il marito che li ha uccisi (v. 107). Questi ultimi due punti si contrappongono alla gioia e
all’intensità dei momenti d’amore, così il lettore
viene coinvolto e reso più partecipe al dramma dei
due amanti.
4. L’amore dei due cognati ha però anche altri due
aspetti significativi: a) esso è provocato in lui dalla
bellezza fisica di lei (ciò riporta all’amore cortese
della Scuola siciliana); e in lei dal piacere fisico
che ottiene da lui (ciò riporta alla visione epicurea
della vita, professata anche da un amico del poeta,
Guido Cavalcanti; qui però piacer può significare
ancora bellezza fisica); e b) essi s’innamorano non
per le loro capacità o per la loro intraprendenza o
travolti dall’istinto biologico, ma perché vi sono
spinti da un libro – la cultura –, che fa loro scoprire
il bacio, la loro bellezza ed il piacere: «Galeotto
(=mezzano) fu il libro e chi lo scrisse» (v. 137). Per
il poeta quindi la cultura arricchisce ed amplia le
possibilità di esperienza dell’individuo, ma contemporaneamente ha anche una grande capacità di manipolare le coscienze ed il comportamento degli
uomini.
4.1. Ed egli lo fa, manipola a destra e a manca, un
verso dopo l’altro. Ma non lo dice mai, altrimenti la
manipolazione non avrebbe effetto. E non perde occasione per manipolare la mente ed il cuore del suo
indifeso lettore... Poco dopo il poeta mostra al lettore come deve reagire davanti alla storia dei due amanti: china il capo, lo tiene basso in segno di meditazione, tanto che Virgilio gli chiede che fa. Ed egli
risponde: «Ohimè, quali dolci pensieri, quale desiderio condusse costoro a quella morte dolorosa!»
(vv. 112-114). E dimostra partecipazione, un po’ di
curiosità morbosa ed anche invidia nei confronti dei
due cognati. L’intera Divina commedia è un’immensa trappola, per manipolare il punto di vista, i
pensieri, i sentimenti, le emozioni e i desideri dell’ignaro lettore.
4.2. La Chiesa del tempo condivide quest’idea di
manipolare le coscienze con la cultura e pratica una
strategia apparentemente contraddittoria: a) sul piano istituzionale impone ecclesiastici quali maestri
all’interno delle università; e b) al livello popolare
diffonde la convinzione che è meglio essere ignoranti e andare in paradiso, piuttosto che intelligenti
e andare all’inferno. In Ser Lo e lo scolaro dannato, una delle prediche raccolte nello Specchio di
vera penitenza, il frate domenicano Jacopo Passavanti (1302ca.-1357), il maggiore predicatore del
sec. XIV, parla di uno scolaro intelligentissimo ma
viziosissimo (le due cose s’identificano), che usava
le sue conoscenze di logica per mettere in difficoltà
e per vincere gli avversari. Muore all’improvviso e
va all’inferno. Una notte appare al suo maestro,
mentre è occupato nel suo studio; gli dice di essere
dannato e gli parla dell’intensità delle pene infernali. Il maestro, per non fare la stessa fine, abbandona
l’insegnamento e si ritira in un eremo. All’interno
della Chiesa l’ostilità verso la cultura è provocata
dalla convinzione che l’uomo di cultura scopre le
sue capacità e perciò insuperbisce. Insuperbendo,
non obbedisce più al potere (politico e soprattutto
religioso) tradizionale, cerca nuove prospettive,
nuovi valori e nuovi ideali. In questo modo mette in
crisi l’ordine costituito.
5. La seconda tesi, riassunta nel verso «Galeotto
(=mezzano) fu il libro e chi lo scrisse» (v. 137), è
particolarmente importante. Perciò costituisce tutta
la seconda risposta di Francesca e riempie la seconda parte del canto. Essa si può esprimere anche in
un altro modo: l’amore sorge non sotto la pressione
dell’istinto o della natura, ma per merito o demerito, cioè a causa della cultura. Insomma per Dante
senza il libro, senza la cultura essi non avrebbero
mai scoperto il loro amore, la loro bellezza, la reciproca attrazione e il reciproco piacere. Di conseguenza la cultura vince e plasma la natura anche nel
caso delle forze più irrazionali dell’uomo, quelle
degli istinti vitalistici. Molti non condivideranno
questa tesi di Dante o che lo scrittore attribuisce a
Francesca. Nessun problema. Ma forse non si dovrebbe dimenticare che i libri sono stati scritti per
essere efficaci e che contengono esperienza altrui.
Chi li legge può bruciare le tappe, appropriandosi
di tale esperienza. Se dovesse imparare tutto da solo, impiegherebbe un tempo sproporzionato, più
lungo della sua vita. E questa prospettiva non è praticabile.
5.1. Questa tesi acquista un’importanza più incisiva, se si tiene presente che pochi decenni dopo G.
Boccaccio nel Decameron (1349-51) sostiene la
tesi opposta: la natura non può essere dominata, né
plasmata, né repressa dalla cultura. Essa troverà
immancabilmente il modo di insorgere e di manifestarsi. Nell’Introduzione alla quarta giornata racconta la novelletta delle papere: Filippo Balducci
ama molto la moglie. Quando questa muore, si ritira
sul monte Asinaio, sopra Firenze, con il figlio di
due anni. Passano gli anni e il figlio cresce. Un
giorno egli porta il figlio ormai diciottenne in città
per fare le consuete provviste. Il figlio, che non vi
era mai stato, si meraviglia di tutto ciò che vede. E
chiede il nome dei palazzi, del bue e dell’asino. Per
caso incontrano un gruppo di donne al ritorno da un
pranzo di nozze. Il figlio chiede che cosa sono. il 
Divina commedia. Inferno, a cura di P. Genesini 30
padre prima si rifiuta, poi dice che sono delle papere. Il figlio chiede subito al padre di poterne portare
una nel loro romitaggio. Il padre scopre con amarezza che la sua educazione – la cultura – non era riuscita a domare nel figlio la forza dell’istinto – la natura –. La tesi di Boccaccio è quindi completamente
antitetica a quella di Dante. Sorge perciò il problema di discutere chi ha ragione. Ma prima vale la pena di ricordare che nel 1363 lo scrittore fiorentino si
fa terrorizzare da un frate che gli preannuncia le pene dell’inferno, perché ha scritto un libro licenzioso
come il Decameron. E precipita in una profonda crisi interiore, dalla quale lo fa uscire l’amico Petrarca,
che da sempre aveva preso gli ordini minore e che
gli dice d’infischiarsene di quel frate del malaugurio, perché la cultura – il libro – è più importante di
tutto il resto. Insomma in vecchiaia per Boccaccio la
cultura s’impone sulla natura...
5.2. ...e poi vale la pena di ricordare che Dante
cambia idea in Pd VIII, 97-148, quando propone una
concezione meritocratica della società: la Provvidenza manda sulla terra tutte le capacità che servono
per il buon funzionamento della società. Ma gli uomini spingono a farsi religioso chi è nato per cingere
la spada e a farsi sovrano chi è nato per far prediche.
Così la società funziona male. Qui il poeta non fa il
minimo cenno alle capacità manipolatrici e plasmatrici della cultura. In vecchiaia quindi i due autori si
scambiano le tesi. E resta problematico il rapporto
tra natura e cultura...
6. Francesca è ancora travolta dalla passione e rivive
la sua storia d’amore e di morte come se fosse appena successa: «Amor condusse noi ad una morte» (v.
106). L’amore è ribadito anche dall’odio che prova
verso il marito che l’ha uccisa e l’ha privata del piacere visivo e fisico che Paolo le dava: «Caina attende chi a vita ci spense» (v. 107). Essa è chiusa nel
suo amore o nel suo egoismo e dimentica che era
moglie di Gianciotto. Non ci pensa mai. Dimentica
le regole sociali. Non dice neanche se il marito la
trascurava o meno. Dal suo punto di vista non è importante. È importante soltanto il piacere reciproco
che i due innamorati si davano al livello visivo con
la bellezza dei loro corpi e al livello fisico con l’uso
dei loro corpi.
6.1. Non è male confrontare la figura di Francesca
con le altre figure femminili del poema, quelle positive o idealizzate: Pia de’ Tolomei (Pg V), Matelda
(Pg XXVIII), Beatrice (If II e Pg XXX), Piccarda
Donati (Pd III), la Vergine Maria (Pd XXXIII). E
quelle che si sprofondano nella realtà: la prostituta
Taide (If XVIII), la «femmina» (Pg XIX), la meretrice che rappresenta la Chiesa (Pg XXXII), la ninfomane Cunizza da Romano e la prostituta Raab (Pd
IX).
6.2. Né ricordare che la Francesca passionale e romantica di F. de Sanctis (1817-1883) non ha niente
a che fare con la Francesca dantesca. Francesca non
è travolta dalla passione (come vorrebbero le teorie
romantiche), ma si innamora secondo le regole stilnovistiche (chi è amato non può resistere all’amore)
e dell’amor cortese (il reciproco piacere fisico e visivo che i due amanti si danno) in un contesto letterario raffinatissimo e capace di condizionare le azioni di coloro che s’intrattengono con tale letteratura. È la cultura che ha la meglio sulla passione,
che permette ai desideri di manifestarsi, e che plasma e dà forma ai desideri inespressi. Senza la cultura, senza tale cultura, non sarebbe stato possibile
il tradimento. Insomma niente è meno spontaneo e
meno istintivo dell’amore-passione dei due cognati.
6.3. Dante intuisce una soluzione letteraria che in
séguito porterà a risultati sbalorditivi: l’allusione.
Francesca dice che «quel giorno più non vi leggemmo avanti» (v. 138). Non dice quel che lei e
Paolo fanno. Dirlo sarebbe stato banale, noioso ed
anche volgare. Ma il lettore immagina, rabbrividisce e invidia; e prima di lui immagina Dante (vv.
118-120) che, come in altri casi, il lettore deve
prendere come modello di comportamento (glielo
suggerisce lo stesso poeta). Altri versi che dicono e
non dicono sono le parole del conte Ugolino della
Gherardesca «Poscia, più che ‘l dolor, poté ‘l
digiuno» (If XXXIII, 75) e le parole di Piccarda
Donati «Idio si sa qual poi mia vita fusi» (Pd III,
108). Quest’ultimo è anche un verso sintetico. Con
i versi allusivi il poeta eccita e attiva in modo particolare la memoria e l’immaginazione del lettore.
6.4. Per ora si diletta ad usare una soluzione molto
leziosa: indicare i personaggi non per nome ma con
una lunga perifrasi (vv. 97-99). Ma conosce già, da
If III, 58-60, le variazioni sul nome detto e non detto, taciuto… Peraltro la perifrasi non è tanto una
figura retorica: essa indica realisticamente un individuo con quello che fa o che ha fatto o che gli è
successo. Ne dà insomma una definizione fattuale,
comportamentistica. La perifrasi rimanda alle intense discussioni medioevali sulla sostanza e sugli accidenti, che compaiono anche in Pd XVII, 37-45, e
Pd XXIII, 85-93. Per l’uomo la realtà soffre di una
radicale frattura tra sostanza (essere uomo) e accidenti (avere la barba, che alcuni uomini hanno ed
altri non hanno). Ma in Dio è da sempre chiaro come gli accidenti costituiscano parte integrante della
sostanza. Egli vede tutto ante rem (prima della cosa, prima che di una cosa si possa fare esperienza),
gli uomini possono vedere soltanto post rem (dopo
la cosa, a partire dall’esperienza).
7. La lussuria è il peccato più leggero ed è punita
nel primo cerchio dell’inferno. Il tradimento nelle
sue varie manifestazioni è il peccato più grave ed è
punito nel nono cerchio, il più profondo dell’inferno. Dante punisce peccati che sono sostanzialmente colpe sociali, non colpe religiose. Sono reati. Le due sole eccezioni sono forse gli eretici (If X)
e i bestemmiatori contro Dio (If XIV). Egli riprende
e rielabora in modo meticoloso una classificazione
delle colpe e delle punizioni di origine aristotelica,
fatta propria dalla cultura religiosa del suo tempo.
La punizione rispetta sempre la legge del contrappasso per analogia (i lussuriosi sono travolti dalla
bufera infernale come in vita lo erano dalla bufera
delle passioni) o per contrasto (chi ha guardato con
invidia ha gli occhi cuciti con un filo di ferro). Il
pensiero laico non ha mai affrontato seriamente il
problema delle colpe e delle pene terrene che la 
Divina commedia. Inferno, a cura di P. Genesini 31
società deve comminare a chi infrange le sue regole.
8. Il tema dell’amore, affrontato in questo canto, va
confrontato con la poesia amorosa del sec. XIII:
l’amore della letteratura provenzale, la Scuola siciliana, la Scuola toscana, la corrente comicorealistica e il Dolce stil novo, che recuperano la figura della donna, tradizionalmente intesa come colei che porta l’uomo al peccato. Accanto a queste
correnti laiche c’è la letteratura religiosa passata e
presente, che propone l’amore verso Dio (i Padri
della Chiesa, sant’Agostino, Francesco d’Assisi,
Tommaso d’Aquino ecc.) e che condanna la donna
come tentatrice (in particolare la predica Il carbonaio di Niversa contenuta nello Specchio di vera
penitenza di J. Passavanti, 1354).
9. La fonte più consistente del canto a prima vista
sembra non il Dolce stil novo, ma il De amore di
Andrea Cappellano (sec. XII). In realtà l’opera del
poeta francese non è fonte diretta, è già stata filtrata
attraverso il Dolce stil novo e dal Dolce stil novo
passa all’Inferno, dove subisce ulteriori rimaneggiamenti e notevoli articolazioni. In Pg XXIV, 52-
55, il poeta procede sulla stessa linea: dà una definizione di Dolce stil novo, che non ha niente a che fare né con l’amore stilnovistico di Francesca e Paolo,
né con le idee poetiche professate nella sua giovinezza...
10. Dante fa tacere Paolo (e Virgilio), perché ancora
non sa muovere tre personaggi contemporaneamente.
In If X riesce a muoverne quattro, anche se faticosamente: lui stesso, Virgilio, Farinata degli Uberti,
Cavalcante de’ Cavalcanti. In If XIII riesce a manovrarne abilmente sei: lui stesso, Virgilio, Pier delle
Vigne, Lano da Siena, Giacomo da Sant’Andrea e
l’anonimo fiorentino. In If XXX riesce a muoverne
ancora di più. Anche a questo proposito egli fa valere il principio della varietà: ora canti con pochi personaggi, ora canti con molti, che mescola tra loro
con estrema abilità.
11. Il silenzio di Paolo nasconde anche il tentativo
di far tacere il personaggio. Ed è meglio che egli
taccia: non ha niente da dire, se ha qualcosa da dire
lo dice male, avrà anche preso l’iniziativa, ma tutto
è finito lì, perché soltanto la donna è riuscita ad alzare e a vivere il loro amore ad un livello di raffinata cultura e letteratura e di raffinata esperienza visiva e fisica. Gli uomini in genere sono banali e superficiali. La soluzione narrativa di far parlare tutti i
personaggi incontrati è ovvia e banale. Perciò il poeta cerca di aggirarla in due modi: a) un personaggio
– Virgilio o un’anima – parla di un altro; b) il personaggio, che nelle attese dovrebbe parlare, resta
muto. È muta «l’ombra di colui che fece per viltade
il gran rifiuto» (If III, 60), l’anima di Diomede,
compagno di pena di Ulisse (If XXVI, 85-90),
l’arcivescovo Ruggieri degli Ubaldini, il cui teschio
è addentato dal conte Ugolino della Gherardesca (If
XXXIII, 1-3) ecc.
12. Al tempo di Dante i matrimoni erano concordati,
quando gli interessati erano ancora in giovanissima
età, perché la cosa più importante era la dote che
ogni famiglia assegnava. Dante non fa eccezione alla regola: il suo matrimonio viene concordato nel
1277 dalle due famiglie e sposerà Gemma Donati
nel 1285. Il suo matrimonio sembra riuscito: tre o
quattro figli, non ostante l’esilio. Davanti alla possibilità, molto reale, di una vita di stenti e di privazioni i sentimenti personali passavano inevitabilmente in secondo piano. L’amore sentimentale, come oggi è inteso, ha una origine recente: il Romanticismo che sorge in Germania alla fine del Settecento e che dalla Germania si diffonde in tutta
l’Europa. Il Romanticismo scopre l’individuo, le
sue esigenze e la sua radicale diversità rispetto a
tutti gli altri individui. Per l’Illuminismo settecentesco invece tutti gli uomini sono uguali, accomunati dalla stessa ragione; e l’amore è sentimentale e
significa un minimo di benessere economico. Per il
resto le donne e ugualmente gli uomini sono intercambiabili.
13. In questo canto il poeta mette tra loro in contrasto esigenze dell’individuo, norme sociali e norme
morali. In If X egli mette in contrasto e drammatizza l’uomo tutto dedito alla politica (Farinata degli
Uberti) e l’uomo che pensa unicamente alla famiglia e ai figli (Cavalcante de’ Cavalcanti). In If
XXVI egli mette in contrasto gli affetti familiari e
la sete insaziabile di conseguire «virtute e canoscenza» (Ulisse). Egli attua questa strategia per coinvolgere il lettore e per metterlo davanti ad una
situazione che richiede una scelta drammatica: le
due scelte sono equivalenti, hanno ugualmente aspetti positivi e aspetti negativi. La scelta perciò
non è affatto indolore. Il lettore è coinvolto e
s’identifica nel personaggio che deve fare la scelta.
Ma, qualunque scelta faccia, deve soffrire. Dante
vuol fare poesia, vuol fare dramma, vuole anche insegnare ad affrontare concretamente e positivamente la vita: talvolta l’uomo si trova di fronte a scelte
difficili e che non può evitare. Deve fare la sua parte e la sua scelta, tenendo presente non il punto di
vista limitato ed egoistico dell’individuo, ma quello
generale della società, perché si deve pensare in
primo luogo alla società. Il bene della società si riversa poi sull’individuo.
14. L’ambito della famiglia, degli affetti familiari e
della paternità è uno degli ambiti che permette i
contrasti più sentiti e le drammatizzazioni più efficaci. Ulisse (If XXVI, 90-102) dimentica il figlio,
che non ha mai visto, il padre e la moglie, per seguire «virtute e canoscenza». Guido da Montefeltro
(If XXVII, 61-133) si danna, invece suo figlio Bonconte da Montefeltro (Pg V, 85-129) si salva. Il
conte Ugolino della Gherardesca (If XXXIII, 43-78)
dai pisani è incarcerato con i figli e i nipoti nella
torre della Muda e fatto morire di fame. Dante si
sente figlio spirituale di Virgilio, il suo maestro e il
suo autore, che lo ha avviato alla poesia (If I, 85-
87), ma, come simbolo della ragione, ne vede i limiti (Pg 31-39). Si sente figlio spirituale anche di
Brunetto Latini, che in vita, durante i loro incontri,
gli ha insegnato come l’uomo si eterna con la fama
presso i posteri (If XV, 79-87), ma non ne condivide affatto le inclinazioni sessuali contro natura. Il
padre per eccellenza, sempre misericordioso, è il
Padre che è nei cieli, a cui il poeta dedica un’in-
Divina commedia. Inferno, a cura di P. Genesini 32
tensa preghiera (Pg XI, 1-30): «O Padre nostro, che
ne’ cieli stai...». Grazie alla drammatizzazione la
problematica che affronta coinvolge la mente, il
cuore ed ogni fibra del lettore.
15. Il dialogo di Francesca e Dante va paragonato
con i dialoghi successivi, a due e a tre voci, che ha il
poeta. Ad esempio con Ciacco (If VI), con Farinata
degli Uberti e Cavalcante de’ Cavalacanti (If VI),
con il maestro Brunetto Latini (If VI) ecc. In questo
modo è possibile riscontrare somiglianze e differenze di contenuto e di struttura tra un incontro (e un
dialogo) e l’altro.
16. Alla fine del canto Dante sviene. La conclusione
è troppo appariscente e faticosa, ma il poeta è ancora agli inizi. Egli però mostra di avere già ben chiara
la sua strategia presente e futura, perché fa svolgere
allo svenimento una triplice funzione: a) quella
semplice di chiudere in modo netto il canto; e b)
quella più complessa di esprimere turbamento per le
parole di Francesca (la cultura manipola gli animi;
Francesca e Paolo hanno scoperto il loro amore a
causa del poema cavalleresco, cioè a causa della
cultura; anch’egli ha scritto opere che potrebbero
portare al peccato); e c) quella di ribadire il filo
conduttore del canto (il corpo, il piacere della bellezza e il piacere fisico che il corpo dà ai protagonisti, l’amore fisico e psicologico così intenso che dura anche dopo la morte, l’uccisione del corpo).
16.1. Giustamente egli metterà tra i lussuriosi nelle
fiamme del purgatorio molti poeti: Guido Guinizelli,
il fondatore del Dolce stil novo, e Arnaut Daniel, un
famoso poeta provenzale (Pg XXVI).
16.2. D’altra parte il pericolo insito nella cultura era
ben noto alla Chiesa, che cercava di porvi rimedio
con letture e prediche edificanti, invitando i credenti all’umiltà e al timor Domini, opponendosi alla
cultura e vietando i «libri proibiti». L’ignoranza
porta in paradiso, la presunzione e la superbia portano all’inferno.
16.3. Questo svenimento quindi non ripete affatto
quello di If III, 133-136: il contesto li rende completamente diversi e attribuisce loro significati completamente diversi.
17. Francesca e Paolo sono la prima coppia di personaggi. Altre coppie sono Farinata degli Uberti e
Cavalcante de’ Cavalcanti (If X), Ulisse e Diomede
(If XXVI), il conte Ugolino della Gherardesca e
l’arcivescovo Ruggieri degli Ubaldini (If XXXIII)
ecc. Lo stesso poeta fa coppia prima con Virgilio,
poi con Beatrice. Ma nel corso del viaggio interrompe la monotonia del rapporto a due facendosi
accompagnare anche da altri personaggi: il poeta:
Sordello da Goito (Pg VI-VIII) ed il poeta latino P.
Papinio Stazio (Pg XXI-XXXIII).
18. Il canto, come i canti precedenti, presenta alcune
similitudini: «Come gli stornelli…» (vv. 40-41),
«Come le gru…» (vv. 46-47) e «Come colombe,
portate dal desiderio…» (vv. 82-84). Le similitudini
dell’Inferno sono numerose e tradizionali. Ben altra
cosa il poeta saprà fare in séguito, ad esempio «Qual
venne in Climenè...» (Pd XVII, 1-3) e «Oppresso da
stupore, a la mia guida Mi volsi, come parvol…»
(Pd XXII, 1-3).
La struttura del canto è semplice: 1) Minosse cerca d’impedire a Dante di entrare, ma Virgilio lo fa
tacere; 2) i due poeti incontrano la schiera dei lussuriosi, travolti dal vento, Virgilio fa il nome delle
donne e dei cavalieri antichi; 3) Dante esprime il
desiderio di parlare con due anime che vanno unite;
4) Francesca da Polenta racconta la sua storia: si è
innamorata della bellezza di Paolo e Paolo della
sua bellezza; suo marito che li ha uccisi finirà nella
zona più profonda dell’inferno; 5) Dante chiede
come si sono innamorati; 6) Francesca racconta che
si sono innamorati leggendo un romanzo
d’avventura; 7) a sentire questa storia il poeta sviene per la commozione.
Divina commedia. Inferno, a cura di P. Genesini 33
Canto VI
Al tornar de la mente, che si chiuse
dinanzi a la pietà d’i due cognati,
che di trestizia tutto mi confuse,
1
novi tormenti e novi tormentati
mi veggio intorno, come ch’io mi mova
e ch’io mi volga, e come che io guati.
4
Io sono al terzo cerchio, de la piova
etterna, maladetta, fredda e greve;
regola e qualità mai non l’è nova.
7
Grandine grossa, acqua tinta e neve
per l’aere tenebroso si riversa;
pute la terra che questo riceve.
10
Cerbero, fiera crudele e diversa,
con tre gole caninamente latra
sovra la gente che quivi è sommersa.
13
Li occhi ha vermigli, la barba unta e
atra,
e ‘l ventre largo, e unghiate le mani;
graffia li spirti, iscoia ed isquatra.
16
Urlar li fa la pioggia come cani;
de l’un de’ lati fanno a l’altro schermo;
volgonsi spesso i miseri profani.
19
Quando ci scorse Cerbero, il gran vermo,
le bocche aperse e mostrocci le sanne;
non avea membro che tenesse fermo.
22
E ‘l duca mio distese le sue spanne,
prese la terra, e con piene le pugna
la gittò dentro a le bramose canne.
25
Qual è quel cane ch’abbaiando agogna,
e si racqueta poi che ‘l pasto morde,
ché solo a divorarlo intende e pugna,
28
cotai si fecer quelle facce lorde
de lo demonio Cerbero, che ‘ntrona
l’anime sì, ch’esser vorrebber sorde.
31
Noi passavam su per l’ombre che adona
la greve pioggia, e ponavam le piante
sovra lor vanità che par persona.
34
Elle giacean per terra tutte quante,
fuor d’una ch’a seder si levò, ratto
ch’ella ci vide passarsi davante.
37
“O tu che se’ per questo ‘nferno tratto”,
mi disse, “riconoscimi, se sai:
tu fosti, prima ch’io disfatto, fatto”.
40
E io a lui: “L’angoscia che tu hai
forse ti tira fuor de la mia mente,
sì che non par ch’i’ ti vedessi mai.
43
Ma dimmi chi tu se’ che ‘n sì dolente
loco se’ messo e hai sì fatta pena,
che, s’altra è maggio, nulla è sì spiacente”.
46
Ed elli a me: “La tua città, ch’è piena
d’invidia sì che già trabocca il sacco,
seco mi tenne in la vita serena.
49
Voi cittadini mi chiamaste Ciacco:
per la dannosa colpa de la gola,
come tu vedi, a la pioggia mi fiacco.
52
E io anima trista non son sola,
ché tutte queste a simil pena stanno
per simil colpa”. E più non fé parola.
55
Io li rispuosi: “Ciacco, il tuo affanno
mi pesa sì, ch’a lagrimar mi ‘nvita;
ma dimmi, se tu sai, a che verranno
58
1. Quando ripresi i sensi, che avevo perduto davanti
al pianto dei due cognati, che mi aveva tutto riempito di tristezza, 4. nuovi tormenti e nuovi tormentati mi vedo intorno, dovunque mi muova, mi volga
e fissi gli occhi. 7. Sono disceso nel terzo cerchio,
quello della pioggia eterna, maledetta, fredda e fitta, che non cambia mai ritmo né qualità. 10. Grandine grossa, acqua sporca e neve si riversano per
l’aria tenebrosa. Puzza la terra, che riceve tutto
questo. 13. Cèrbero, fiera mostruosa e crudele, con
tre gole latra come un cane sopra la gente, che qui è
immersa [nel fango]. 16. Ha gli occhi rossi di sangue, la barba unta e nera, il ventre largo, le mani
unghiate. Graffia, scortica e squarta gli spiriti, 19.
che la pioggia fa urlare come cani. Con un lato del
corpo quegli infelici scellerati cercano di fare
schermo all’altro lato e si voltano spesso [per ridurre i tormenti]. 22. Quando ci vide, Cèrbero, il grande verme ripugnante, aprì le bocche e ci mostrò le
zanne: non aveva parte del corpo che tenesse ferma.
25. La mia guida stese le mani, prese due pugni di
terra e li gettò dentro a quelle gole fameliche. 28.
Come quel cane che, abbaiando, agogna il pasto e si
quieta dopo che lo morde, tutto intento e affaticato
a divorarlo, 31. così si fecero quelle facce sudice
del demonio Cèrbero, che stordisce a tal punto
quelle anime, che esse vorrebbero essere sorde. 34.
Noi passavamo, calpestando le ombre, che erano
fiaccate dalla pioggia insistente, e ponevamo i piedi
sopra i loro corpi vani, che sembravano corpi veri.
37. Esse giacevano per terra tutte quante, tranne
una, che si levò a sedere, non appena ci vide passare davanti. 40. «O tu che sei condotto per questo
inferno» mi disse, «riconòscimi, se puoi: tu nascesti
prima che io fossi morto.» 42. Ed io a lei:
«L’angoscia, che ti àltera i lineamenti, forse ti leva
dalla mia memoria, così che mi pare di non averti
mai visto. 46. Ma dimmi chi sei tu, che sei disteso
in un luogo così doloroso e sottoposto ad una tale
pena, che è superata da altre, ma che è spiacevole
come nessuna». 49. Ed egli a me: «La tua città
(=Firenze), che è così piena d’invidia da far traboccare il sacco, mi ebbe con sé nella vita serena. 52.
Voi cittadini mi chiamaste Ciacco e, come tu vedi,
ora per la dannosa colpa della gola mi fiacco sotto
la pioggia. 55. Io non sono però l’unica anima trista, perché tutte queste anime subiscono la stessa
pena per la stessa colpa». E tacque. 58. Io gli risposi: «O Ciacco, il tuo affanno mi pesa a tal punto,
che mi fa piangere. Ma dimmi, se lo sai, a quale
conclusione verranno 
Divina commedia. Inferno, a cura di P. Genesini 34
li cittadin de la città partita;
s’alcun v’è giusto; e dimmi la cagione
per che l’ha tanta discordia assalita”.
61
E quelli a me: “Dopo lunga tencione
verranno al sangue, e la parte selvaggia
caccerà l’altra con molta offensione.
64
Poi appresso convien che questa caggia
infra tre soli, e che l’altra sormonti
con la forza di tal che testé piaggia.
67
Alte terrà lungo tempo le fronti,
tenendo l’altra sotto gravi pesi,
come che di ciò pianga o che n’aonti.
70
Giusti son due, e non vi sono intesi;
superbia, invidia e avarizia sono
le tre faville c’hanno i cuori accesi”.
73
Qui puose fine al lagrimabil suono.
E io a lui: “Ancor vo’ che mi ‘nsegni,
e che di più parlar mi facci dono.
76
Farinata e ‘l Tegghiaio, che fuor sì
degni,
Iacopo Rusticucci, Arrigo e ‘l Mosca
e li altri ch’a ben far puoser li ‘ngegni,
79
dimmi ove sono e fa ch’io li conosca;
ché gran disio mi stringe di savere
se ‘l ciel li addolcia, o lo ‘nferno li
attosca”.
82
E quelli: “Ei son tra l’anime più nere:
diverse colpe giù li grava al fondo:
se tanto scendi, là i potrai vedere.
85
Ma quando tu sarai nel dolce mondo,
priegoti ch’a la mente altrui mi rechi:
più non ti dico e più non ti rispondo”.
88
Li diritti occhi torse allora in biechi;
guardommi un poco, e poi chinò la testa:
cadde con essa a par de li altri ciechi.
91
E ‘l duca disse a me: “Più non si desta
di qua dal suon de l’angelica tromba,
quando verrà la nimica podesta:
94
ciascun rivederà la trista tomba,
ripiglierà sua carne e sua figura,
udirà quel ch’in etterno rimbomba”.
97
Sì trapassammo per sozza mistura
de l’ombre e de la pioggia, a passi lenti,
toccando un poco la vita futura;
100
per ch’io dissi: “Maestro, esti tormenti
crescerann’ei dopo la gran sentenza,
o fier minori, o saran sì cocenti?”.
103
Ed elli a me: “Ritorna a tua scienza,
che vuol, quanto la cosa è più perfetta,
più senta il bene, e così la doglienza.
106
Tutto che questa gente maladetta
in vera perfezion già mai non vada,
di là più che di qua essere aspetta”.
109
Noi aggirammo a tondo quella strada,
parlando più assai ch’i’ non ridico;
venimmo al punto dove si digrada:
112
quivi trovammo Pluto, il gran nemico. 115
61. i cittadini della città divisa [dalle fazioni];
dimmi se vi è qualcuno di giusto; e dimmi per quale
motivo è dilaniata da tante discordie». 64. Ed egli
a me: «Dopo un lungo contrasto verranno a scontri
sanguinosi e la parte proveniente dal contado (=i
guelfi bianchi, capeggiati dai Cerchi) caccerà
l’altra (=i guelfi neri, capeggiati dai Donati) con
molte offese. 67. Nel giro di tre anni però la parte
bianca cadrà e la parte nera prenderà il sopravvento
con l’aiuto di un tale (=papa Bonifacio VIII), che
ora si barcamena. 70. Per molto tempo quest’ultima
avrà il predominio e terrà l’altra sotto gravi pesi,
per quanto questa pianga o si sdegni. 73. Giusti son
due e non sono ascoltati: la superbia, l’invidia e
l’avarizia sono le tre scintille che hanno acceso i
cuori». 76. Qui pose fine alle parole che invitavano
al pianto. Ed io a lui: «Voglio che tu mi dica ancor
qualcos’altro, voglio che tu mi dia altre notizie! 79.
Farinata e il Tegghiaio (=Tegghiaio degli Adimari),
che furono così onorati, Jacopo Rusticucci, Arrigo
Fifanti e il Mosca e gli altri, che operarono per il
bene della città, 82. dimmi dove sono e fa’ che li
conosca, perché provo un gran desiderio di sapere
se il cielo li consola o l’inferno li amareggia». 85.
Ed egli: «Essi sono fra le anime più nere: colpe diverse li trascinano giù nel fondo: se scendi ancora,
li potrai vedere. 88. Ma, quando sarai nel dolce
mondo, ti prego di richiamarmi alla memoria dei
vivi. Non ti dico niente di più e non ti rispondo altro». 91. Allora piegò di sbieco gli occhi rivolti
verso di me, mi guardò un poco, poi chinò la testa
e, con essa, cadde nel fango come gli altri dannati.
94. La guida mi disse: «Non si alzerà più dal sonno,
prima del suono della tromba dell’angelo [che annunzia il giudizio universale], quando verrà il nemico dei malvagi (=Cristo). 97. Allora ciascuno
troverà la sua tomba trista, riprenderà la sua carne
ed il suo aspetto, udrà la sentenza finale [di Dio], la
quale echeggerà in eterno». 100. A passi lenti attraversammo quella sozza mescolanza fatta di ombre e di pioggia, ragionando un po’ della vita futura. 103. Io dissi: «O maestro, dopo il giudizio universale questi tormenti cresceranno, diventeranno
minori o resteranno così cocenti?». 106. Ed egli a
me: «Ritorna con il pensiero alla scienza [di Aristotele che hai fatto] tua. Essa insegna che, quanto più
una cosa è perfetta, tanto più sente il bene e, ugualmente, il dolore. 109. Sebbene non possa raggiungere mai la vera perfezione [che consiste nella
comunione con Dio], questa gente maledetta si avvicina maggiormente alla perfezione dopo il giudizio universale [quando il corpo è riunito all’anima]
piuttosto che prima». 112. Noi percorremmo quella
strada circolare parlando molto di più di quanto riferisco. Venimmo al punto in cui si scende nel cerchio sottostante. 115. Qui trovammo Pluto, il grande nemico degli uomini.
I personaggi
Cèrbero nella mitologia latina è figlio Echidna e di
Tifèo. È un cane con tre teste ed è guardiano degli
inferi. La fonte di Dante è Virgilio, Eneide VI, 417-
23; Ovidio, Metam., IV, 450-1.
Ciacco è il nome (o il soprannome) di un personaggio fiorentino ricordato anche da Giovanni Boccaccio (Decameron, IX, 8) oppure è il poeta fiorentino Ciacco dell’Anguillara (sec. XIII). Comunque
sia, il poeta gli affida il compito di parlare della si-
Divina commedia. Inferno, a cura di P. Genesini 35
tuazione politica in cui versa Firenze a fine Duecento.
Farinata degli Uberti (If X, 22-123, eretici), Tegghiaio degli Adimari e Jacopo Rusticucci (If XVI,
40-45, sodomiti), Arrigo dei Fifanti (non più citato)
e Mosca de’ Lamberti (If XXVIII, 106, seminatori
di discordie) sono personaggi che si sono distinti per
l’impegno a favore di Firenze. Appartengono alla
generazione che precede quella del poeta, il quale la
contrappone alla degradazione politica e morale del
suo tempo. Da parte loro hanno commesso peccati,
che li hanno fatti precipitare in zone via via più profonde dell’inferno.
Pluto, figlio di Iasio e di Demetra, nella mitologia
greca è considerato il dio della ricchezza. Come
Plutone, figlio di Saturno e di Rea, è il dio degli inferi, l’al di là pagano. Le due figure si sovrappongono già in M. Tullio Cicerone.
Aristotele di Stagira (384-322 a.C.) è il maggiore
filosofo e scienziato del mondo antico. Organizza la
sua scuola, il Liceo, in modo tale che i suoi collaboratori ricoprano tutti gli ambiti del sapere. Scrive
moltissime opere: sulla logica, l’Organon; sulla fisica o filosofia della natura, la Fisica, il Cielo, la Meteorologia, la Generazione degli animali; i 14 libri
della Metafisica; sull’etica, la politica e la retorica,
l’Etica a Nicomaco, l’Etica a Eudemo, la Politica,
la Costituzione degli ateniesi. Le varie discipline
sono tra loro correlate e interdipendenti, poiché la
realtà è tale. Dallo studio del movimento giunge ad
affermare l’esistenza di un Motore Primo, che è
immobile e che causa il movimento di tutti gli esseri
attirandoli a lui come fine ultimo; egli però non è
coinvolto in questo movimento: pensa soltanto se
stesso, è pensiero di pensiero. Aristotele ritiene che
la realtà sia costituita dalle sostanze (ad esempio la
sostanza uomo) e dai loro accidenti (le specifiche
differenze tra un uomo e un altro) e che si presenti in
dieci modi diversi (le categorie o predicazioni). Distingue le scienze in teoretiche (matematica, fisica,
filosofia prima o teologia), pratiche (riguardano le
azioni e i comportamenti dell’uomo) e poietiche (riguardano il fare, cioè le tecniche). Il fine dell’uomo
è la felicità, che si raggiunge con l’esercizio della
ragione e la pratica delle virtù. Le virtù si dividono
in dianoetiche e riguardano l’intelletto; e pratiche e
riguardano la vita pratica. Le virtù poi sono un abito, che si acquista attraverso l’insegnamento e la ripetizione. Esse evitano costantemente gli estremi per
attuare il giusto mezzo. Etica e politica sono tra loro
collegate, perché l’uomo può raggiungere la felicità
soltanto nella vita sociale, vivendo insieme con gli
altri uomini. La forma di governo migliore unisce i
pregi della democrazia e dell’aristocrazia, ma
qualsiasi forma di governo corre il rischio di degenerare. Infine la poesia ha la funzione di provocare la
catarsi (o purificazione) dei sentimenti e delle passioni. L’opera di Aristotele domina la cultura ellenistica e romana fino al sec. IV d.C.; conosce poi un
lungo periodo di oblio; ed è alla base della ripresa
culturale a partire dal sec. XI. Essa pervade la filosofia, la teologia, la logica, la fisica e l’astronomia
europee grazie ai commenti di Averroè (1126-
1198), uno scienziato arabo di Cordova, tradotti in
latino, e soprattutto grazie alla fusione con il pensiero cristiano, basato sulla rivelazione, che riesce a
farne Tommaso d’Aquino (1225-1274).
Commento
1. I canti VI delle tre cantiche sono canti politici.
Qui il poeta parla di Firenze, divisa da lotte intestine (i guelfi bianchi e i guelfi neri), nel Purgatorio
parla dell’Italia, ugualmente divisa da lotte tra fazioni, nel Paradiso parla dell’Impero, che è sorto
sotto la supervisione della Provvidenza divina ma
che al tempo del poeta è dilaniato dagli scontri fra
guelfi e ghibellini. Microcosmo e macrocosmo
quindi sono dilaniati da lotte che impediscono ai
cittadini di vivere nella giustizia e nella pace. Oltre
a ciò sono conflittuali anche i rapporti tra Impero e
Chiesa. L’Impero è senza autorità e si occupa soltanto della Germania. La Chiesa invade l’ambito
politico ed è troppo sensibile ai beni terreni.
1.1. Il poeta vede negativamente i conflitti e i mutamenti che non conoscono sosta. Ma il suo giudizio
non è neutrale: sicuramente vedevano in modo positivo i conflitti e i rivolgimenti sociali tutti coloro –
individui e classi – che da tali conflitti erano avvantaggiati e conquistavano o arraffavano potere
politico e ricchezze, che prima erano riservati ad
altre classi. Il rifiuto dei cambiamenti è un filo conduttore della Divina commedia: nel Paradiso dedica il canto XV a tracciare la città ideale per bocca
del trisavolo Cacciaguida e il canto XVI a descrivere le famiglie che abitavano la Firenze del trisavolo.
2. Cèrbero è un animale mostruoso della mitologia
latina, che il poeta ha inserito nell’inferno cristiano.
Anche altrove recupera animali o personaggi mitologici e/o storici del mondo greco e latino: Minosse,
Nesso, le Arpie ecc. I motivi di questo recupero sono duplici: a) il mondo classico era troppo grande,
troppo ricco e troppo stimolante, per correre il rischio di perderlo; b) il mondo cristiano è venuto
non a stravolgere, bensì a perfezionare il mondo pagano portando la fede. Con la tesi della continuità
fra cultura classica e rivelazione cristiana si opera
fin dai primi secoli il recupero e la lettura della cultura pagana in funzione del messaggio cristiano.
Virgilio diventa il poeta che preannuncia l’avvento
di Gesù Cristo. Il mondo cristiano sentiva di essere
superiore al mondo pagano perché aveva la fede.
Tuttavia si sentiva enormemente piccolo davanti ai
risultati scientifici e filosofici raggiunti da quel
mondo. Di qui la necessità di non perderne
l’eredità. Oltre a ciò molti cristiani erano intellettuali che si erano formati in quel mondo prima di
convertirsi al cristianesimo.
3. Dante sta camminando tra le ombre dei dannati,
quando una di esse chiede se lo riconosce. È un fiorentino di una generazione precedente. Il poeta coglie l’occasione per porgli tre domande sugli avvenimenti che avrebbero accompagnato la vita della
sua città. E il fiorentino risponde. Alla fine del dialogo chiede che il poeta lo ricordi nel mondo dei
vivi. Le anime di tutti e tre i regni dell’oltretomba 
Divina commedia. Inferno, a cura di P. Genesini 36
mantengono un ricordo vivissimo della loro vita terrena e desiderano costantemente di essere ricordate.
Il poeta è ben disposto a svolgere questo compito.
3.1. Ciacco potrebbe rappresentare la borghesia fiorentina ricca, i cui affari sono disturbati dai continui
conflitti che oppongono Bianchi e Neri. Tuttavia egli non se la prende: descrive la situazione in cui
versa la città, e non indica – sembra che non ci siano
– soluzioni ai conflitti. E, comunque, i conflitti sociali non gli impediscono di fare i suoi interessi né
di soddisfare le esigenze della sua gola.
4. Dante pone tre domande al dannato, che gli dà tre
risposte: i guelfi bianchi e i guelfi neri si scontreranno, ed avranno la meglio i secondi; i giusti son pochi
e non sono ascoltati; le cause delle discordie sono
superbia, invidia e avarizia. Preso dall’interesse politico, il poeta continua e pone altre domande: dove
sono le anime di coloro che operarono per il bene
della città? La risposta è che sono nei gironi più profondi dell’inferno, perché hanno commesso peccati
più gravi. La condanna morale però non intacca la
valutazione politica positiva. Per Dante l’uomo è
complesso: può essere condannabile per un aspetto
ed ammirevole per un altro. Gli esempi che propone
sono numerosi: l’uomo politico (ma eretico) Farinata
degli Uberti (If X), il bravo maestro (ma omosessuale) Brunetto Latini (If XV), l’assetato di conoscenza
e di esperienza (ma fraudolento) Ulisse (If XXVI).
Lo stesso vale per gli esempi opposti: molti papi finiscono all’inferno tra i simoniaci e dovevano andare in paradiso (If XIX), molte figure destinate alla
condanna e alla perdizione eterna per la loro vita
peccaminosa finiscono in purgatorio (Bonconte da
Montefeltro, peccatore fino all’ultima ora, Pg V) o
in paradiso (Cunizza da Romano, una ninfomane, e
Raab, una prostituta, Pd IX). La vita terrena è complessa, ma la vita ultraterrena non lo è da meno.
5. Le domande che il poeta pone al dannato sono
importanti, ma lo sono ancor di più le risposte: i
conflitti sociali sono spiegati con la tesi che «la superbia, l’invidia e l’avarizia sono le tre scintille che
hanno acceso i cuori» (vv. 74-75). Questa è la convinzione di Dante. Noi oggi possiamo essere d’accordo o no. Potremmo dire che le cause dei conflitti
sociali sono diverse sia per i tempi di Dante sia per i
nostri tempi. Potremmo dire che le cause dei conflitti sono sempre economiche. O potremmo anche dire
che ai tempi di Dante le cause erano quelle, ai nostri
tempi le cause sono economiche o di altro tipo. Ciò
che conta però è tenere presente che a) per il poeta
quelle erano le cause dei disordini sociali; e b) la
società e la cultura medioevali erano molto diverse
dalle nostre e perciò potevano essere soggette a cause che oggi non hanno più effetti o effetti insignificanti. Le risposte corrette non si trovano a priori, si
trovano andando a controllare direttamente sul
campo. Restano due fatti importanti: a) il poeta vede il problema con chiarezza e partecipazione, e lo
trasforma in argomento di poesia; b) i conflitti sono
senz’altro legati alla rapidità e alla radicalità dei
cambiamenti sociali in atto, che spingono le varie
forze a difendersi e ad offendere in modo deciso, per
salvaguardare i propri interessi e la propria esistenza. Il poeta ne è consapevole, perciò condanna «la
gente nuova e i sùbiti guadagni» (If XVI, 73-75),
che hanno sconvolto l’equilibrio – se mai c’è stato
– che aveva caratterizzato la Firenze del trisavolo
Cacciaguida e che hanno portato agli scontri del
presente; e invidia la Firenze tranquilla, sobria e
pudìca del trisavolo, quando i vestiti non erano più
importanti della persona (Pd XV, 97-136).
6. La figura di Cèrbero e la visione delle anime
immerse nel fango e battute dalla pioggia, dalla neve e dalla grandine costituiscono la parte introduttiva del canto. Il dialogo del poeta con Ciacco costituisce invece l’argomento centrale del canto. La
discussione teologica cambia improvvisamente problematica (e tono), e conclude il canto. Il poeta
colpisce con maggiore efficacia la mente del lettore
proprio grazie alla messa in contrasto per contenuto
e per tono della parte centrale e della parte finale
del canto. La parte centrale è politica ed infiammata; la parte finale è teologica e tranquilla. La parte
iniziale è soltanto preparatoria. Egli usa costantemente stratagemmi equivalenti, ad esempio in If X
e If XV.
6.1. Curiosamente Dante parla di politica con un
personaggio che era più interessato a mangiare che
ad altre occupazioni. I motivi sono diversi: a) Ciacco è al di fuori e al di sopra delle parti proprio per
il suo attaccamento al ventre; così egli può divenire
portavoce credibile delle idee del poeta; b) Dante
ha rotto con i guelfi bianchi nel 1304, perciò non
può scegliere tra loro un portavoce; in ogni caso la
scelta di un portavoce bianco non avrebbe reso credibili le analisi e lo avrebbe messo in una inaccettabile situazione d’inferiorità verso il portavoce; e
c) parlare di politica con un politico sarebbe stata
una soluzione narrativa troppo ovvia e quindi poco
interessante; serviva perciò una soluzione che non
fosse ovvia. Il poeta quindi cerca e trova sempre soluzioni complesse e interessanti a problemi pressanti e complessi.
7. In If X il poeta incontra un uomo politico che è
pure suo avversario, Farinata degli Uberti (1205ca.-
1264). Questi fa parte di due generazioni precedenti. Così egli può ingigantirne la figura e contrapporla ai mediocri protagonisti della vita politica fiorentina del suo tempo. È curioso notare che, di generazione in generazione, il passato è sempre più bello
del presente. Il poeta lo ribadisce in Pd XV, 97-
129, dove tesse l’elogio della Firenze che viveva
dentro le antiche mura, viveva in pace, era sobria e
pudìca. E dedicato tutto Pd XVI a ricordare con nostalgia le famiglie fiorentine che erano nobili e famose nel passato.
8. Nel canto compare per la prima volta il papa Bonifacio VIII, che il poeta considera la causa del suo
esilio. Il papa è presentato rapidamente con una perifrasi, che riempie un solo verso: «tal che testé
piaggia» (v. 69). Qui lo accusa di schierarsi con i
guelfi neri e di favorire il colpo di Stato di costoro.
In séguito le sue comparse sono molto più significative e sempre accompagnate da una valutazione
negativa: il poeta ricorda che trasferisce il vescovo
Andrea de’ Mozzi da Firenze a Vicenza e con que-
Divina commedia. Inferno, a cura di P. Genesini 37
sta associazione coinvolge il pontefice nel degrado
morale del vescovo (If XV, 112-114); discendendo
la costa per andare a vedere i papi simoniaci, fa sapere che finirà all’inferno, anche se non è ancora
morto (If XIX, 52-63); lo definisce «lo principe d’i
novi Farisei» (If XXVII, 85), facendo riferimento al
Vangelo, dove Gesù rimprovera i farisei di essere
sepolcri imbiancati, (Mt. 23, 13-36), e lo accusa di
aver ingannato Guido da Montefeltro, un capitano di
ventura esperto in inganni. Il papa però riappare anche nelle altre cantiche: in Pg XX, 85-93, Ugo Capeto, re di Francia, parla della sua futura cattura ad
Anagni ad opera di un emissario di Filippo il Bello,
re di Francia; in Pd IX, 127-142, Folchetto da Marsiglia, prima poeta e poi frate domenicano, lo accusa
di pensare al denaro e di non pensare a liberare il
sepolcro di Cristo; in Pd XXVII, 19-27, san Pietro
lo accusa di usurpare la sede papale e di aver fatto
di Roma una cloaca.
9. Il canto termina con la discussione di un problema
teologico: i dannati soffriranno di più o di meno dopo il giudizio universale? La risposta è che soffriranno di più, perché allora sono più perfetti poiché
hanno anche il corpo; e più un essere è perfetto, più
sente il bene e il dolore, come aveva già detto Aristotele. In questo caso come in tanti altri Dante introduce la problematica teologica (o filosofica o
scientifica o di altro tipo) per diversi motivi: a) vuole tenere alto il livello del discorso e della poesia
con argomenti difficili e preziosi, cioè con argomenti che mostrino il suo sapere, la sua scienza e la sua
sapienza; b) vuole imprimere più profondamente
nella memoria del lettore la problematica discussa
grazie al forte e radicale contrasto tra il primo ed il
secondo argomento affrontato (una scottatura si ricorda più facilmente e più intensamente se seguìta
dal contatto con un pezzo di ghiaccio); c) sceglie il
contrasto radicale dei due argomenti perché esso si
rivela lo strumento narrativo e didattico più facile e
più efficace. Il poeta non dimentica mai che deve
fare spettacolo, per attirare il lettore a sé e per convincerlo non tanto delle sue tesi quanto dell’importanza dei problemi che sta affrontando.
8.1. La situazione dei beati invece è completamente
diversa: con il giudizio universale acquisteranno anche il corpo. Ora sono luminosi, con il corpo lo diventeranno molto di più, perché sono più perfetti. E
la loro vista diventerà più forte, per sostenere la
nuova luminosità (Pd XIV, 33-60). Insomma per i
dannati aumenteranno le pene, per i beati la gioia e
la beatitudine di vedere Dio.
9. Anche con Ciacco, come con Francesca e Paolo,
il poeta si sente coinvolto e prova una grande compassione per le sofferenze del dannato. Il peccato è
citato, ma non è esplicitamente condannato. La collocazione nell’inferno è sufficiente. Ribadire la condanna era perciò superfluo, ma anche noioso e ripetitivo: due cose da evitare. Questa strategia serve a
coinvolgere e ad interessare il lettore. Ma ha anche
una motivazione più efficace e più profonda: nella
vita quotidiana ognuno di noi talvolta si trova davanti a decisioni difficili da prendere, poiché il bene
e il male non sono uno da una parte, l’altro
dall’altra. Ognuna delle due scelte presenta aspetti
positivi e negativi, così qualunque decisione si
prenda è drammatica e fa soffrire. Il mondo poetico
dantesco è una proiezione didattica del mondo terreno.
10. Il poeta riserva una particolare attenzione a Firenze anche altrove: la discussione politica con Farinata degli Uberti (If X, 42-51 e 77-93);
l’invettiva di Brunetto Latini (If XV, 55-78); la sua
apostrofe alla città (If XXVI, 1-12) e ancora
l’invettiva all’Italia (Pg, VI, 127-151). Il motivo è
comprensibile: Firenze è il paese natale, da cui non
avrebbe mai voluto staccarsi; invece è stato mandato in esilio e l’esilio è poi ribadito (1315). La nostalgia per il luogo natale raggiunge il punto più intenso in Pg VIII, 1-6: «Era già l’ora che volge il desiderio ai naviganti ed intenerisce il cuore nel giorno in cui han detto addio agli amici più cari; l’ora
che punge d’amore per la propria terra il pellegrino
novello, se di lontano ode una campana, che sembri
piangere il giorno che muore».
11. Il canto inizia con un aggancio al canto precedente e si conclude con un aggancio al canto seguente. In questo modo lo scrittore fa riandare con
la mente il lettore a quanto ha appena letto e gli accenna che cosa lo attende.
12. Il canto contiene una piccola trappola per il lettore, abilmente nascosta: il dannato chiede a Dante
di riconoscerlo, se può. E il poeta risponde negativamente. In tal modo il dannato ripete il comportamento comune di chi dice: «Mi sembra di conoscerti» (caso più frequente) o «Tu dovresti conoscermi» (caso meno frequente), che rimandano sicuramente all’esperienza che il lettore comunemente ha
nella vita quotidiana. Le parole di Ciacco dovrebbero però indurre in sospetto: è più facile che un
giovane conosca un adulto che il contrario. La spiegazione si trova più avanti: Farinata degli Uberti
rivela a Dante che i dannati conoscono il futuro e
non il presente (If X).
La struttura del canto è semplice: 1) i due poeti
scendono nel secondo cerchio, di cui è guardiano
Cèrbero, un cane mostruoso; 2) vedono i golosi, distesi per terra in mezzo al fango e colpiti da pioggia
e grandine; 3) il poeta pone tre domande a Ciacco
sulla situazione politica di Firenze (quali conseguenze avranno i conflitti che dilaniano la città; se
ci sono dei giusti; quali sono le cause dei conflitti);
4) chiede ancora dove sono i grandi fiorentini che
hanno operato per il bene della città; 5) il dannato
risponde (i contendenti si uccideranno; i giusti sono
pochi e non sono ascoltati; la superbia, l’invidia e
l’avarizia sono le cause degli scontri; i grandi fiorentini sono nei cerchi più profondi); quindi 6)
chiede di essere ricordato sulla terra e si lascia cadere giù; 7) riprendendo il cammino, Dante discute
con Virgilio di un problema teologico (i dannati
soffriranno di più o di meno dopo il giudizio universale? Soffriranno di più, perché hanno anche il
corpo), che conclude il canto.
Divina commedia. Inferno, a cura di P. Genesini 38
Canto X
Ora sen va per un secreto calle,
tra ‘l muro de la terra e li martìri,
lo mio maestro, e io dopo le spalle.
1
“O virtù somma, che per li empi giri
mi volvi”, cominciai, “com’a te piace,
parlami, e sodisfammi a’ miei disiri.
4
La gente che per li sepolcri giace
potrebbesi veder? già son levati
tutt’i coperchi, e nessun guardia face”.
7
E quelli a me: “Tutti saran serrati
quando di Iosafàt qui torneranno
coi corpi che là sù hanno lasciati.
10
Suo cimitero da questa parte hanno
con Epicuro tutti suoi seguaci,
che l’anima col corpo morta fanno.
13
Però a la dimanda che mi faci
quinc’entro satisfatto sarà tosto,
e al disio ancor che tu mi taci”.
16
E io: “Buon duca, non tegno riposto
a te mio cuor se non per dicer poco,
e tu m’hai non pur mo a ciò disposto”.
19
“O Tosco che per la città del foco
vivo ten vai così parlando onesto,
piacciati di restare in questo loco.
22
La tua loquela ti fa manifesto
di quella nobil patria natio
a la qual forse fui troppo molesto”.
25
Subitamente questo suono uscìo
d’una de l’arche; però m’accostai,
temendo, un poco più al duca mio.
28
Ed el mi disse: “Volgiti! Che fai?
Vedi là Farinata che s’è dritto:
da la cintola in sù tutto ‘l vedrai”.
31
Io avea già il mio viso nel suo fitto;
ed el s’ergea col petto e con la fronte
com’avesse l’inferno a gran dispitto.
34
E l’animose man del duca e pronte
mi pinser tra le sepulture a lui,
dicendo: “Le parole tue sien conte”.
37
Com’io al piè de la sua tomba fui,
guardommi un poco, e poi, quasi sdegnoso,
mi dimandò: “Chi fuor li maggior tui?”.
40
Io ch’era d’ubidir disideroso,
non gliel celai, ma tutto gliel’apersi;
ond’ei levò le ciglia un poco in suso;
43
poi disse: “Fieramente furo avversi
a me e a miei primi e a mia parte,
sì che per due fiate li dispersi”.
46
“S’ei fur cacciati, ei tornar d’ogne parte”,
rispuos’io lui, “l’una e l’altra fiata;
ma i vostri non appreser ben quell’arte”.
49
Allor surse a la vista scoperchiata
un’ombra, lungo questa, infino al mento:
credo che s’era in ginocchie levata.
52
Dintorno mi guardò, come talento
avesse di veder s’altri era meco;
e poi che ‘l sospecciar fu tutto spento,
55
piangendo disse: “Se per questo cieco
carcere vai per altezza d’ingegno,
mio figlio ov’è? e perché non è teco?”.
58
1. Il mio maestro se ne andò per uno stretto sentiero
tra le mura della città di Dite (=Lucifero) e gli avelli infuocati; ed io lo seguivo 4. «O somma virtù,
che mi guidi per gli empi cerchi» cominciai,
«quando vuoi, pàrlami e soddisfa i miei desideri. 7.
La gente, che giace in questi sepolcri, si potrebbe
vedere? I coperchi sono già tutti alzati e nessun demonio fa la guardia». 10. Ed egli a me: «Essi saranno tutti chiusi, quando i dannati dalla valle di
Giosafàt torneranno qui con i corpi che hanno lasciato sulla terra. 13. Da questa parte hanno il loro
cimitero Epicùro e tutti i suoi seguaci, i quali affermano che l’anima muore con il corpo. 16. Perciò
la domanda che mi fai e il desiderio che ancor mi
taci saranno sùbito soddisfatti in questo luogo». 19.
Ed io: «O mia buona guida, tengo nascosto a te il
mio desiderio soltanto per non importunarti con
troppe domande: non è questa la prima volta che
m’induci ad aspettare». 22. «O toscano, che per la
città del fuoco te ne vai ancor vivo, parlando in
modo così garbato e rispettoso, abbi il piacere di
fermarti in questo luogo. 25. La tua parlata ti rivela
nativo di quella nobile patria (=Firenze), alla quale
forse fui troppo molesto.» 28. Improvvisamente uscì
questa voce da una delle arche. Perciò, preso da timore, mi avvicinai un po’ [di più] alla mia guida.
31. Ed egli mi disse: «Vòltati! Che fai? Vedi là Farinata degli Uberti, che si è alzato [davanti a te]. Lo
vedrai tutto, dalla cintola in su». 34. Io avevo già
fissato i miei occhi nei suoi, ed egli si ergeva con il
petto e con la fronte, come se avesse l’inferno in
gran disprezzo. 37. Le mani incoraggianti e sollecite della mia guida mi spinsero tra le sepolture verso
di lui, dicendo: «Le tue parole siano [nobili e] misurate». 40. Quando fui ai piedi della sua tomba,
Farinata mi guardò un poco e poi, quasi con sdegno,
mi domandò: «Chi furono i tuoi antenati?». 43. Io,
che desideravo ubbidire, non glieli nascosi, ma glieli dissi apertamente. Egli alzò le ciglia un poco in
su, 46. poi disse: «Furono fieri avversari a me, ai
miei antenati, alla mia parte (=i ghibellini), così che
per due volte li dispersi (1248 e 1260)». 49. «Se
furono cacciati, essi tornarono da ogni parte» io gli
risposi, «l’una e l’altra volta (1251 e 1267). I vostri
invece non appresero bene quell’arte (=di ritornare
in patria).» 52. Allora dall’apertura scoperchiata
sorse, accanto a questa, un’ombra (=Cavalcante de’
Cavalcanti) sporgendosi fino al mento: credo che si
fosse alzata in ginocchio. 55. Guardò intorno a me,
come se avesse desiderio di vedere se qualcun altro
era con me; e, dopo che il dubbio e la speranza furono completamente spenti, 58. piangendo disse:
«Se per questo buio carcere vai per l’altezza
dell’ingegno, mio figlio dov’è? E perché non è con
te?». 
Divina commedia. Inferno, a cura di P. Genesini 39
E io a lui: “Da me stesso non vegno:
colui ch’attende là, per qui mi mena
forse cui Guido vostro ebbe a disdegno”.
61
Le sue parole e ‘l modo de la pena
m’avean di costui già letto il nome;
però fu la risposta così piena.
64
Di subito drizzato gridò: “Come?
dicesti “elli ebbe”? non viv’elli ancora?
non fiere li occhi suoi lo dolce lume?”.
67
Quando s’accorse d’alcuna dimora
ch’io facea dinanzi a la risposta,
supin ricadde e più non parve fora.
70
Ma quell’altro magnanimo, a cui posta
restato m’era, non mutò aspetto,
né mosse collo, né piegò sua costa:
73
e sé continuando al primo detto,
“S’elli han quell’arte”, disse, “male appresa,
ciò mi tormenta più che questo letto.
76
Ma non cinquanta volte fia raccesa
la faccia de la donna che qui regge,
che tu saprai quanto quell’arte pesa.
79
E se tu mai nel dolce mondo regge,
dimmi: perché quel popolo è sì empio
incontr’a’ miei in ciascuna sua legge?”.
82
Ond’io a lui: “Lo strazio e ‘l grande scempio
che fece l’Arbia colorata in rosso,
tal orazion fa far nel nostro tempio”.
85
Poi ch’ebbe sospirando il capo mosso,
“A ciò non fu’ io sol”, disse, “né certo
sanza cagion con li altri sarei mosso.
88
Ma fu’ io solo, là dove sofferto
fu per ciascun di tòrre via Fiorenza,
colui che la difesi a viso aperto”.
91
“Deh, se riposi mai vostra semenza”,
prega’ io lui, “solvetemi quel nodo
che qui ha ‘nviluppata mia sentenza.
94
El par che voi veggiate, se ben odo,
dinanzi quel che ‘l tempo seco adduce,
e nel presente tenete altro modo”.
97
“Noi veggiam, come quei c’ha mala luce,
le cose”, disse, “che ne son lontano;
cotanto ancor ne splende il sommo duce.
100
Quando s’appressano o son, tutto è vano
nostro intelletto; e s’altri non ci apporta,
nulla sapem di vostro stato umano.
103
Però comprender puoi che tutta morta
fia nostra conoscenza da quel punto
che del futuro fia chiusa la porta”.
106
Allor, come di mia colpa compunto,
dissi: “Or direte dunque a quel caduto
che ‘l suo nato è co’vivi ancor congiunto;
109
e s’i’ fui, dianzi, a la risposta muto,
fate i saper che ‘l fei perché pensava
già ne l’error che m’avete soluto”.
112
E già ‘l maestro mio mi richiamava;
per ch’i’ pregai lo spirto più avaccio
che mi dicesse chi con lu’ istava.
115
Dissemi: “Qui con più di mille giaccio:
qua dentro è ‘l secondo Federico,
e ‘l Cardinale; e de li altri mi taccio”.
118
61. Ed io a lui: «Non vengo per le mie capacità: colui che là mi attende mi conduce per questo luogo
forse da colei (=Beatrice) che Guido vostro ebbe a
disdegno». 64. Le sue parole ed il tipo di pena mi
avevano già detto il nome di costui, perciò la mia
risposta fu così esauriente. 67. Drizzandosi all’improvviso, gridò: «Come hai detto? Egli ebbe? Non
vive più? Non colpisce i suoi occhi il dolce lume
[del sole]?». 70. Quando si accorse che io esitavo a
rispondere, cadde riverso nella tomba e più non
comparve fuori. 73. Ma quell’altro magnanimo, al
cui invito mi ero fermato, non mutò aspetto, né
mosse capo, né piegò il dorso 76. e, continuando il
discorso interrotto, disse: «Se essi hanno imparato
male quell’arte, ciò mi tormenta più di questo letto
infuocato. 79. Ma non si accenderà cinquanta volte
la faccia della donna (= Proserpina), che qui regna,
e tu saprai quant’è difficile quell’arte. 82. E, possa
tu tornare nel dolce mondo!, dimmi perché quel popolo (=i fiorentini) è così spietato contro i miei discendenti in ogni suo decreto?». 85. Io a lui: «Lo
strazio ed il grande scempio (=la battaglia di Montaperti, 1260), che arrossarono di sangue il fiume
Arbia, fanno prendere tali decisioni nella nostra città». 88. Dopo che ebbe sospirato e scosso il capo,
«A voler lo scontro non fui l’unico» disse, «né certamente senza motivo mi sarei mosso contro Firenze
con gli altri ghibellini. 91. Ma dopo la battaglia fui
l’unico ad Empoli, dove tutti volevano distruggere
la città, che la difese a viso aperto». 94. «Deh, possa riposare un giorno la vostra discendenza!» io lo
pregai, «sciogliétemi quel dubbio, che avvolge
nell’incertezza il mio pensiero. 97. Se intendo bene, sembra che voi prevediate quel che il futuro
porta con sé e che non riusciate a veder il presente.» 100. «Noi, come chi è presbite» disse, «vediamo le cose che ci sono lontane nel futuro. Soltanto
su di esse c’illumina la somma guida (=Dio). 103.
Quando si avvicinano o diventano presenti, il nostro
intelletto è completamente inutile; e, se qualcuno
(=i nuovi dannati) non ci portasse le notizie, non
sapremmo nulla della vita sulla terra. 106. Perciò
puoi comprendere che la nostra conoscenza sarà
completamente estinta dopo il giudizio finale,
quando la porta del futuro sarà chiusa.» 109. Allora, quasi afflitto dalla mia colpa, dissi: «Dite dunque a quell’anima ricaduta giù che suo figlio è ancor tra i vivi. 112. Se poco fa non gli risposi, ditegli
che non lo feci perché stavo pensando al dubbio che
mi avete sciolto». 115. Il mio maestro già mi richiamava, perciò pregai lo spirito che mi dicesse in
fretta chi stava con lui. 118. Mi disse: «Qui giaccio
con più di mille. Qui dentro c’è Federico II di Svevia e il cardinale Ottaviano degli Ubaldini. Taccio
degli altri». 
Divina commedia. Inferno, a cura di P. Genesini 40
Indi s’ascose; e io inver’ l’antico
poeta volsi i passi, ripensando
a quel parlar che mi parea nemico.
12
1
Elli si mosse; e poi, così andando,
mi disse: “Perché se’ tu sì smarrito?”.
E io li sodisfeci al suo dimando.
12
4
“La mente tua conservi quel ch’udito
hai contra te”, mi comandò quel saggio.
“E ora attendi qui”, e drizzò ‘l dito:
12
7
“quando sarai dinanzi al dolce raggio
di quella il cui bell’occhio tutto vede,
da lei saprai di tua vita il viaggio”.
13
0
Appresso mosse a man sinistra il piede:
lasciammo il muro e gimmo inver’ lo mezzo
per un sentier ch’a una valle fiede,
13
3
che ‘nfin là sù facea spiacer suo lezzo. 13
6
121. Quindi si nascose [nel suo avello]. Io volsi i
passi verso l’antico poeta, ripensando alle predizioni che mi sembravano avverse. 124. Egli si mosse;
poi, camminando, mi disse: «Perché sei così turbato?». Io risposi alla sua domanda. 127. «Tieni a
mente quel che hai udito contro di te» mi comandò
quel saggio. «Ed ora ascolta» riprese, alzando
l’indice. 130. «Quando sarai davanti alla dolce luce di colei (=Beatrice) che con gli occhi belli vede
tutto [in Dio], da lei saprai il viaggio della tua vita
terrena.» 133. Quindi volse il piede a sinistra: lasciammo le mura di Dite e andammo verso il mezzo
del cerchio per un sentiero che conduce ad una valle, 136. che fin lassù faceva sentire il suo lezzo
sgradevole.
I personaggi
Epicureo di Samo (342/341-270 a.C.) difende tesi
materialistiche: il mondo è eterno e costituito di atomi, regolati dal caso. Gli dei non si interessano del
mondo né degli uomini, ma vivono beatamente in
cielo. Il piacere è il criterio di valutazione e il fine
dell’uomo. Il piacere però non è quello accompagnato da turbamento e da passioni, ma quello che risulta
dalla cessazione del dolore. Infine non si deve avere
paura della morte: quando noi ci siamo, essa non
c’è; e viceversa, quando essa c’è, noi non ci siamo
più. Il Medio Evo è colpito negativamente dall’ateismo e dalla teoria del piacere, proposti dal filosofo
greco.
Farinata degli Uberti (inizi sec. XIII-1264) diventa
capo de partito ghibellino nel 1239. Nel 1248 con
l’aiuto dell’imperatore Federico II di Svevia caccia i
guelfi da Firenze (che ritornano in città nel 1251).
Nel 1260 con l’appoggio di Manfredi di Svevia, re
di Sicilia, sconfigge i fiorentini a Montaperti e piega
le forze guelfe di tutta la Toscana. Nel concilio di
Empoli egli si oppone da solo al progetto di distruggere Firenze. Quando Manfredi e i ghibellini sono
definitivamente sconfitti a Benevento (1266), gli
Uberti sono cacciati dalla città, dove nel 1267 i
guelfi ritornano definitivamente. Nel 1283 in un
processo postumo per eresia Farinata e la moglie
Adelata sono condannati come eretici, le loro ossa
esumate e gettate nell'Arno e i beni degli eredi confiscati.
Cavalcante de’ Cavalcanti (sec. XIII) dopo la sconfitta guelfa di Montaperti (1260) è duramente colpito nei beni e costretto ad andare in esilio a Lucca.
Ritorna in patria dopo la sconfitta di Manfredi di
Svevia a Benevento (1266). Non è però su posizioni
irriducibili. Quando le maggiori famiglie fiorentine
delle due fazione decidono, alla morte di Farinata,
di attuare una politica di alleanze con matrimoni,
per porre fine alle rivalità politiche, egli combina il
matrimonio tra il figlio Guido e Beatrice, figlia di
Farinata (1267).
Guido Cavalcanti (1255-1300) è amico di Dante ed
uno dei maggiori poeti del Dolce stil novo. È un
guelfo bianco. Nel 1284 è nominato membro del
Consiglio generale del comune. Per il suo carattere
rissoso i priori di Firenze, tra cui Dante, lo mandano in esilio a Sarzana con i capi dei guelfi neri
(1300). Ritornato in patria, muore nell’agosto dello
stesso anno. Legge Aristotele seguendo l’interpretazione razionalistica di Averroè (1126-1198), un
filosofo arabo, secondo cui la verità si può raggiungere per via puramente razionale, quindi senza
l’aiuto della fede. Di qui la fama di eretico. Così lo
delinea anche Boccaccio (Decameron, VI, 9).
A Montaperti, nel territorio di Siena, presso il fiume Arbia i ghibellini, guidati da Farinata, infliggono una dura sconfitta ai guelfi di Firenze (1260).
Federico II di Svevia (1194-1250), nipote di Federico I, detto il Barbarossa, è considerato un sovrano
illuminato e suscita l’ammirazione dei suoi contemporanei per la sua abilità diplomatica, per la legislazione (emana la Costituzione di Melfi), per
l’amore verso le arti. Alla sua corte sorge la Scuola
siciliana (1230-1260ca.), che condiziona profondamente la letteratura italiana della seconda metà
del Duecento, dalla Scuola toscana al Dolce stil
novo.
Il cardinale Ottaviano degli Ubaldini, una potente
famiglia ghibellina, è vescovo di Bologna e cardinale dal 1245. Muore nel 1273. È definito eretico,
poiché la propaganda guelfa accusava di scarsa religiosità e di eresia chiunque si opponeva al papa.
Dite è la città di Satana, dove sono punite le colpe
più gravi, quelle a cui concorse anche la ragione. Il
nome si collega a divitia, la ricchezza, e Plutone, il
dio degli inferi era considerato il dio della ricchezza. La fonte di Dante è Virgilio, Eneide, VI, 541 e
540-550.
Commento
1. Dante dialoga con un politico fiorentino che è
anche avversario della sua fazione. Tra i due vi è un
grande rispetto, perché accomunati dallo stesso ideale: la passione politica e l’amore per Firenze. Farinata dà del «tu» a Dante, che è più giovane. Il poeta dà del «voi» al fiero avversario.
2. Il canto è costruito sul contrasto tra la figura di
Farinata, uomo interamente dedito alla politica, e
quella di Cavalcante, uomo che invece pensa ai valori familiari. Il contrasto è reso anche dall’atteg-
Divina commedia. Inferno, a cura di P. Genesini 41
giamento (l’uno si alza in piedi, l’altro resta a ginocchioni), dalla gestualità (il primo ha una forte
mimica, il secondo resta statico) e dalla voce (decisa
quella di Farinata, piagnucolosa quella di Cavalcante). Il poeta realizza questa contrapposizione con
questi strumenti piuttosto semplici ed appariscenti,
perché per ora non riesce a fare di meglio.
3. La contrapposizione è rafforzata da altri due elementi: a) Farinata e Cavalcante sono suoceri; e b)
ambedue sono condannati all’inferno perché sono
eretici. Anzi sono posti nello stesso avello. In tal
modo essi risultano ancora più intensamente uniti e
divisi. Uniti e contrapposti.
4. Farinata fa a Dante una profezia (tra 50 lune il
poeta sarà esiliato), che incuriosisce il lettore e che
sarà ripresa anche in séguito nel corso dell’opera,
fino alla sua soluzione (Pd XVII, 49-60). In questo
modo il poeta riesce a tenere viva l’attenzione del
lettore. Era ricorso alle profezie fin da If I, 100-111,
quando fa la profezia del Veltro, un cane da caccia
che avrebbe ricacciato la lupa, simbolo della cupidigia, nell’inferno. E lo farà anche in séguito, quando
preannuncia la venuta di un «Cinquecento dieci e
cinque», che in numeri romani si scrive DXV, quindi DVX, che riporterà la Chiesa sulla via tracciata
dal Vangelo (Pg XXXIII, 43).
5. Farinata si rivolge a Dante chiedendogli chi sono
i suoi antenati, cioè la sua famiglia. Non gli chiede
chi egli sia. Nel Medio Evo l’individuo esiste in
quanto fa parte di una famiglia. Il comportamento e
le azioni di un individuo coinvolgono l’intera famiglia; e, viceversa, l’intera famiglia è considerata responsabile delle azioni di un suo membro. La responsabilità è perciò allargata. Oggi la responsabilità in teoria è individuale (l’individuo è chiamato a
rispondere personalmente delle sue azioni); in pratica è eliminata (perciò l’individuo non è tenuto a rispondere del suo comportamento), in quanto si ritiene che sia la società (dall’educazione ai condizionamenti alle circostanze ecc.) la causa delle azioni
dell’individuo, e non l’individuo stesso, che le ha
commesse. In tal modo la responsabilità viene fatta
ricadere sulla società, con questi risultati: l’individuo non è punibile perché non responsabile delle
sue azioni; la società è responsabile delle azioni
dell’individuo, ma essa certamente non è punibile,
poiché non ha commesso quelle azioni, né ha
un’esistenza fisica precisa a cui la pena si possa infliggere. In tal modo l’individuo è deresponsabilizzato; la criminalità e le azioni antisociali restano
impunite e perciò si diffondono. Lo Stato viene meno ai suoi compiti e l’individuo si trova solo e indifeso. Ed è comprensibile che prima o poi reagisca
con rabbia e decida di farsi giustizia da sé. Ma la
colpa di tutto è delle inadempienze dello Stato e
dell’illegalità che pratica a piene mani (processi non
celebrati per mancanza di giudici, reati prescritti per
decorrenza dei termini, permessi di uscita ingiustificati, riduzioni della pena per buona condotta, condoni ripetuti, amnistie indiscriminate ecc.). Per non
parlare poi dei diritti dei carcerati: i cittadini danneggiati invece non hanno mai diritti. Tutto questo
poi viene chiamato «civiltà giuridica» e chi critica è
accusato di oscurantismo e bollato come criminale.
Il Medio Evo in confronto era un esempio inimitabile di rispetto e di applicazione della legge. Molti
personaggi dell’inferno lo dimostrano.
5.1. Eppure Dante e con lui tutto il Medio Evo non
si accontenta della giustizia terrena. Vuole, e a ragione, anche un’altra giustizia, non quella sempre
imperfetta e corruttibile degli uomini, ma quella assolutamente giusta di Dio. Ed immagina un Dio
giudice inflessibile che giudica, condanna ed assolve gli uomini nell’altro mondo. Chi è condannato
paga per sempre, chi è assolto va direttamente in
paradiso (cosa rarissima) oppure passa il tempo dovuto a purificarsi in purgatorio. Intanto il poeta,
che, spinto dalla prudenza, vuole anticipare il giudizio divino, si diletta a condannare e ad assolvere i
personaggi del mondo antico e i personaggi del suo
tempo. Le pene dell’inferno e del purgatorio possono sembrare stravaganti e dettate da eccesso
d’immaginazione. Invece no: sono per lo più le pene che al suo tempo erano inflitte ai colpevoli. Ed
erano condannati i poveri come i ricchi, che erano
stati trovati colpevoli di reati sociali. Falsificare il
fiorino provocava danni enormi all’individuo come
alla città, perciò era considerato giusto che il colpevole pagasse con il massimo della pena: la morte,
ma la morte spettacolare sul rogo, come deterrente
per i potenziali falsificatori. Così chi era danneggiato era in qualche modo risarcito.
6. Nel Medio Evo l’individuo faceva parte ed era
una cellula sacrificabile della famiglia, perché soltanto con l’aiuto della famiglia poteva sopravvivere. Oggi l’individuo può fare a meno della famiglia
– e in genere si stacca dalla famiglia quando si
sposa –, perché è economicamente autonomo e può
fare a meno di essa. Anzi, staccandosi dalla famiglia, può migliorare il suo tenore di vita: i genitori
continuano a finanziarlo ancora per diversi anni (i
loro consumi sono ridotti, perciò danno ai figli le
risorse in più). Tradizionalmente invece questa autonomia economica era irrealizzabile; anzi i genitori vedevano nei figli la loro assicurazione economica per la vecchiaia.
7. La punizione degli eretici è tremenda: essi conoscono il futuro ma non il presente. Per il presente
vengono informati dalle anime che arrivano. Dopo
il giudizio universale essi quindi non saranno più
informati sul futuro. Non ci sarà neanche futuro. Ed
essi non sapranno niente del presente, né del passato: saranno senza memoria. Poiché l’uomo è memoria del passato, vita nel presente e speranza del futuro, essi avranno una memoria completamente vuota, senza futuro e senza passato. Vivranno la seconda vita soffrendo come vegetali, in un eterno presente, infinitamente vuoto, riempito soltanto dalle
loro sofferenze. Dante non dice tutto questo. Non
dice niente. Egli mette alla prova il lettore. E spetta
al lettore capire tutte queste cose. Se il lettore non
capisce, non si sente drammaticamente coinvolto
nella punizione degli eretici, è un lettore che non ha
superato la prova. E nella Divina commedia anche
per il lettore ci sono infinite prove. L’itinerarium
mentis verso la poesia e verso la salvezza è lungo e 
Divina commedia. Inferno, a cura di P. Genesini 42
difficile. E il lettore non vi si può sottrarre, neanche
se vuole. Nessuno è privilegiato. Ognuno deve sudare la sua fatica e conquistarsi il suo posto sulla terra
come nei cieli. Come nell’inferno. Chi non s’impegna, chi demorde, fa la fine degli ignavi (If III,
31-69), che non meritano nemmeno la pena
dell’inferno. Essi in vita sono stati nulla e in morte
nutrono vermi ripugnanti. Il poeta ripropone in un
altro contesto la tesi stilnovistica che la nobiltà non
è nobiltà di sangue che si eredita; è nobiltà di spirito, che si conquista con le proprie fatiche e con il
proprio e personale impegno. La poesia si trasforma
in ideale di vita.
7.1. Curiosamente neanche gli angeli hanno memoria, ma per un motivo semplicissimo: non hanno bisogno di avere memoria perché vedono tutto in Dio,
e Dio è fuori del tempo e dello spazio, non conosce
né passato né futuro (Pd XXIX, 70-85).
8. Il canto diventa ancora più drammatico e coinvolgente se il lettore sa, come deve sapere, che Farinata e Cavalcanti sono legati da un vincolo di parentela – sono cognati –, ma il primo pensa unicamente
alla politica, il secondo unicamente alla famiglia.
Ma l’uomo vive e di politica e di famiglia, poiché la
famiglia è la cellula più semplice della società. È
come se il poeta tagliasse in due il lettore, per fargli
sentire più intensamente il momento della politica e
il momento della famiglia. Da una parte lo fa identificare con un uomo che è totalmente politico (anche se ha una famiglia e dei figli), dall’altra con un
uomo totalmente padre (anche se è coinvolto nella
politica del suo tempo). Il lettore si trova incastrato
e spiazzato, poiché sente con maggiore intensità il
fatto di essere coinvolto nei destini della sua città (e
della gestione della sua città) e nella sua vita tranquilla dentro la famiglia e i suoi affetti. Dante è
proiettato sul lettore, anche se non sembra. E lo
sconvolge in modo palese come in modo subdolo,
manipolando i valori che il lettore ha nel suo animo.
Lo fa costantemente. Con il maestro Brunetto Latini
(If XV), con il papa Bonifacio VIII (If XIX), con Ulisse (If XXVI), con il conte Ugolino della Gherardesca (If XXXIII). Ma anche con tutti gli altri personaggi dell’inferno. E poi nelle altre due cantiche.
9. If X rimanda ad un altro canto politico: If VI. Qui
Ciacco preannuncia la sorte di coloro che fecero
grande Firenze: essi sono nei gironi più profondi
dell’inferno, perché hanno commesso peccati più
grandi del suo. In questo modo Dante suscita interesse e curiosità nel lettore e lo costringe ad interessarsi
della sorte dei grandi fiorentini. È il principio
dell’anticipazione o della ripresa di cose già dette. Il
poeta però ottiene anche un altro risultato: i grandi
fiorentini diventano ancora più grandi, perché sono
in gironi più profondi dell’inferno (i grandi personaggi quindi possono commettere soltanto grandi
peccati o, viceversa, grandi azioni). Il lettore perciò
prova il sentimento di attesa: vuole vedere chi sono
costoro, che peccato hanno commesso, come il poeta
li presenta e dove li punisce. Così continua a leggere.
9.1. Anche in questo caso, come in moltissimi altri
casi, da Francesca a Ciacco, il poeta dà un giudizio
religioso estremamente negativo (la condanna
all’inferno) e un giudizio politico (o di altro tipo)
estremamente positivo. Insomma usa giudizi eccessivi, estremi, per far sì che il lettore sia coinvolto
con più intensità e con più drammaticità. E perciò
senta più intensamente i problemi – politici, sociali,
scientifici, religiosi, personali – in questione. Dante
conosce la parola sintetica e capace di colpire, conosce l’ars dictaminis e l’arte di comunicare.
10. Il peccato di eresia di Farinata e di Cavalcanti e
quello di empietà di Capanèo sono gli unici due
peccati religiosi dell’inferno. Tutti gli altri, di derivazione aristotelica, sono peccati sociali. Tuttavia
si possono far rientrare facilmente tra i peccati sociali: non può rispettare le istituzioni politiche e le
leggi chi non rispetta nemmeno la divinità. Per il
poeta quindi il cielo è il fine della nostra vita; ma,
poiché dobbiamo vivere sulla terra, è opportuno che
ci siano leggi umane e divine e che queste leggi
siano rispettate. In Pg XVI, 97 (il canto cinquantesimo dell’opera, quindi il canto di passaggio tra i
primi cinquanta e i secondi cinquanta canti), egli si
lamenta attraverso le parole di Marco Lombardo
che le leggi ci sono, ma che nessuno le fa rispettare.
In Pd XVII, 106-142, attraverso le parole del trisavolo Cacciaguida dice esplicitamente che la sua
missione, dopo quella di Enea e di Paolo, è quella
di riportare gli uomini sulla via del bene. Gli uomini che vivono sulla terra.
11. Farinata «s’ergea col petto e con la fronte
Com’avesse l’inferno in gran dispitto» (vv. 35-36).
Invece Capanèo «non par che curi Lo ‘ncendio e
giace dispettoso e torto, Sì che la pioggia [di fuoco]
non par che ‘l maturi» (If XIV, 46-48). Farinata è
un eretico, tutto preso dalla sua tensione politica
per Firenze. Il peccato che lo ha portato all’inferno
è di secondaria importanza. Capanèo invece è un
bestemmiatore, che non è ancora riuscito a dimenticare la sconfitta che la divinità gli ha inflitto. Farinata ha l’inferno in gran disprezzo. Capanèo invece
ostenta una ribellione tutta esteriore e sterile: non
ne ha ancora capito l’inutilità. Virgilio, la voce della ragione, interviene e lo rimprovera aspramente.
Farinata è un magnanimo, ancora tutto preso dalla
sua vita politica. Capanèo invece si dimostra vanesio e vanitoso: ostenta la sua sfida e la bestemmia
alla divinità, quando si accorge che il poeta lo sta
osservando.
12. Dante riesce a far muovere tre personaggi contemporaneamente (Dante, Farinata, Cavalcante),
cosa che non gli era riuscita in If V, quando incontra Francesca, che parla, e Paolo, che tace. In If XIII
riesce a muovere sei personaggi (Dante, Virgilio,
Pier delle Vigne ed altri tre dannati). In If XXX un
numero molto maggiore. Questa è una delle tante
forme che acquista il principio della varietà.
13. Dante fa un augurio a Farinata (che la sua discendenza possa un giorno riposare!). Fa un augurio
anche a Guido da Montefeltro (che il suo nome possa durare lungamente nel mondo!) (If XXVII, 57).
Ma il contesto è diverso, perciò il significato è diverso. Nel caso di Farinata l’augurio esprime rispetto verso l’avversario politico. Nel caso di Guido e-
Divina commedia. Inferno, a cura di P. Genesini 43
sprime un violento sarcasmo (per il poeta Guido è
uno dei tanti colpevoli dei conflitti che insanguinano
la penisola) e contiene una subdola trappola (Guido
non vuole rivelare il suo nome e la sua storia – si è
fatto ingannare dal papa Bonifacio VIII ed ha perso
l’anima –, che lo riempiono ancora di vergogna e lo
bruciano; ma poi lo fa, ritenendo erroneamente che
Dante sia morto e perciò non ritorni nel mondo dei
vivi).
13.1 Farinata alza il tono del discorso usando due
termini in modo improprio e in modo allegorico: «E
[…] dimmi perché quel popolo è sì empio Incontr’a’ miei in ciascuna sua legge?» (vv. 82-84).
Dante è all’altezza della situazione e risponde a tono: «Lo strazio e ‘l grande scempio Che fece l’Arbia
colorata in rosso, Tal orazion fa far nel nostro
tempio» (vv. 85-87). L’eretico ricorre al linguaggio
religioso – ciò è anche paradossale – per sottolineare
la gravità del comportamento dei fiorentini (Il termine legge ha significato sia religioso sia civile).
Dante risponde sullo stesso piano: «La sanguinosa
sconfitta subita a Montaperti ha spinto i fiorentini a
emanare tali decreti contro la famiglia degli Uberti
nella sala comunale dove si prendono le decisioni
politiche». Il linguaggio improprio è spesso più efficace del linguaggio appropriato, per lo più semplicemente descrittivo. Il costo della maggiore efficacia è però l’approssimazione e una maggiore difficoltà di comprensione. Molti critici non riuscivano a
capire perché un eretico usasse contraddittoriamente
una terminologia religiosa. Non avevano sufficiente
pratica del linguaggio e delle sue possibilità.
14. Gli eretici sono puniti negli avelli infuocati, in
analogia con la pena che subivano da vivi: erano
condannati al rogo. La lotta contro gli eretici e la
durezza della loro condanna (basti pensare alla crociata del 1215 che fece strage degli albigesi) va inserita nei valori e nelle esigenze del tempo: soltanto
la compattezza e l’identità delle idee e dei valori
era il collante sociale che serviva per affrontare con
successo i problemi quotidiani della sopravvivenza.
15. Gli eretici e i bestemmiatori, If X e XIIV rispettivamente, sono i due unici peccati religiosi della
Divina commedia. È facile però farli rientrare tra i
peccati sociali: non può essere buon cittadino chi
nega (o bestemmia) Dio, il creatore dell’universo,
l’autorità suprema, il fondamento di ogni potere. Gli
eretici poi minacciavano l’unità religiosa della società. La conseguenza inevitabile è che la Chiesa li
perseguita. Il poeta concorda e in Pd IX, 82-102, elogia il vescovo Folchetto da Marsiglia, che guida
con feroce determinazione la crociata contro gli albigesi e li stermina (1215).
16. «[…] s’i’ fui, dianzi, a la risposta muto, Fate i
saper che ‘l fei perché pensava Già ne l’error che
m’avete soluto» (vv. 112-114). Dante è attento ai
comportamenti della vita quotidiana: si sta parlando,
quando un pensiero improvviso ci distoglie dal discorso che stavamo facendo e prende tutta la nostra
attenzione. Queste citazioni di vita quotidiana, numerossissime nel poema, permetteono al lettore di
sentirsi vicino a Dante e di immedesimarsi nei suoi
pensieri e nelle sue azioni. D’altra parte lo scrittore
propone e usa questi comportamenti di vita quotidiana per mettere a suo agio il lettore e per coinvolgerlo senza che questi se ne accorga e si irriti.
Così il lettore fa questo ragionamento, logicamente
scorrretto, ma psicologicametne efficace: «Se
anch’io ho gli atteggiamenti ed i pensieri di Dante
nella mia vita quotidiana, vuol dire che anch’io
posso fare il viaggio nell’al di là che ha fatto lui».
La struttura del canto è semplice: 1) Dante esprime il desiderio di vedere gli eretici; 2) Farinata degli Uberti si alza dal sepolcro e inizia a parlare con
il poeta delle vicende politiche fiorentine; 3) Cavalcante de’ Cavalcanti interrompe il dialogo per
chiedere notizie del figlio; l’indugio di Dante gli fa
pensare che sia morto; così si lascia cadere giù; 4)
Farinata riprende il dialogo senza batter ciglio, gli
preannuncia l’esilio e gli chiarisce il dubbio (i dannati conoscono il futuro, ma non il presente); poi 5)
il poeta chiede chi sono i suoi compagni di pena e il
dannato risponde; 6) i due poeti riprendono il viaggio; 7) Virgilio consiglia a Dante di tenere a mente
le parole di Farinata.
Divina commedia. Inferno, a cura di P. Genesini 44
Canto XI
In su l’estremità d’un’alta ripa
che facevan gran pietre rotte in cerchio
venimmo sopra più crudele stipa;
1
e quivi, per l’orribile soperchio
del puzzo che ‘l profondo abisso gitta,
ci raccostammo, in dietro, ad un coperchio
4
d’un grand’avello, ov’io vidi una scritta
che dicea: “Anastasio papa guardo,
lo qual trasse Fotin de la via dritta”.
7
“Lo nostro scender conviene esser tardo,
sì che s’ausi un poco in prima il senso
al tristo fiato; e poi no i fia riguardo”.
10
Così ‘l maestro; e io “Alcun compenso”,
dissi lui, “trova che ‘l tempo non passi
perduto”. Ed elli: “Vedi ch’a ciò penso”.
13
“Figliuol mio, dentro da cotesti sassi”,
cominciò poi a dir, “son tre cerchietti
di grado in grado, come que’ che lassi.
16
Tutti son pien di spirti maladetti;
ma perché poi ti basti pur la vista,
intendi come e perché son costretti.
19
D’ogne malizia, ch’odio in cielo acquista,
ingiuria è ‘l fine, ed ogne fin cotale
o con forza o con frode altrui contrista.
22
Ma perché frode è de l’uom proprio male,
più spiace a Dio; e però stan di sotto
li frodolenti, e più dolor li assale.
25
Di violenti il primo cerchio è tutto;
ma perché si fa forza a tre persone,
in tre gironi è distinto e costrutto.
28
A Dio, a sé, al prossimo si pòne
far forza, dico in loro e in lor cose,
come udirai con aperta ragione.
31
Morte per forza e ferute dogliose
nel prossimo si danno, e nel suo avere
ruine, incendi e tollette dannose;
34
onde omicide e ciascun che mal fiere,
guastatori e predon, tutti tormenta
lo giron primo per diverse schiere.
37
Puote omo avere in sé man violenta
e ne’ suoi beni; e però nel secondo
giron convien che sanza pro si penta
40
qualunque priva sé del vostro mondo,
biscazza e fonde la sua facultade,
e piange là dov’esser de’ giocondo.
43
Puossi far forza nella deitade,
col cor negando e bestemmiando quella,
e spregiando natura e sua bontade;
46
e però lo minor giron suggella
del segno suo e Soddoma e Caorsa
e chi, spregiando Dio col cor, favella.
49
La frode, ond’ogne coscienza è morsa,
può l’omo usare in colui che ‘n lui fida
e in quel che fidanza non imborsa.
52
Questo modo di retro par ch’incida
pur lo vinco d’amor che fa natura;
onde nel cerchio secondo s’annida
55
ipocresia, lusinghe e chi affattura,
falsità, ladroneccio e simonia,
ruffian, baratti e simile lordura.
58
1. Sull’estremità di un’alta ripa, formata da grandi
pietre rotte disposte in cerchio, venimmo sopra una
folla [di anime punita in modo] più crudele. 4. E
qui, per l’orribile eccesso del puzzo che il profondo
abisso getta, ci accostammo, [tornando] indietro, al
coperchio 7. d’una grande tomba, dove io vidi una
scritta che diceva: «Custodisco papa Anastasio, che
Fotino allontanò dalla retta via». 10. «Conviene
che la nostra discesa sia lenta, così il senso
[dell’olfatto] si abitua un po’ alla volta a questo intenso fetore. Poi non vi faremo più caso.» 13. Così
il maestro. Ed io a lui: «Trova qualcosa di utile»
dissi, «per non lasciar passare il tempo invano». Ed
egli: «Vedi che ci sto pensando». 16. «O figliolo
mio, [racchiusi] dentro a codesti sassi» cominciò
poi a dire, «ci sono tre cerchi [più piccoli] via via
che si discende, come quelli che hai lasciato. 19.
Tutti sono pieni di spiriti maledetti. Ma, affinché
poi ti basti solamente vederli, intendi come e perché sono messi insieme. 22. Il fine di ogni malizia,
che acquista odio in cielo, è l’ingiuria; ed ogni fine
di questo tipo contrista il prossimo o con la forza o
con la frode. 25. Ma la frode, poiché è il male proprio dell’uomo, più dispiace a Dio, perciò i fraudolenti stanno di sotto e sono puniti con un dolore
maggiore. 28. Il primo cerchio è tutto dei violenti;
ma, poiché si fa violenza a tre [tipi diversi di] persone, esso è diviso e strutturato in tre gironi. 31. Si
può fare violenza a Dio, a sé e al prossimo; la si
può fare [direttamente] contro di loro o [indirettamente] contro le loro cose, come udirai chiaramente
dalla mia spiegazione. 34. Al prossimo si dà la morte con la violenza e s’infliggono ferite dolorose, e
ai suoi beni si causano rovine, incendi e rapine dannose; 37. perciò omicidi e feritori senza motivo,
guastatori e predoni, il primo girone tormenta tutti
costoro, che sono divisi in diverse schiere. 40. Un
uomo può avere la mano violenta verso di sé (=i
suicidi) e verso i suoi beni (=gli scialacquatori);
perciò nel secondo girone conviene che senza alcun
vantaggio si penta 43. chi priva di se stesso il vostro
mondo, chi gioca nelle bische e chi sperpera le sue
ricchezze, e, caduto in povertà, piange là [sulla terra] dove doveva essere felice. 46. Si può fare violenza verso Dio, rinnegandolo con il cuore e bestemmiandolo, e disprezzando la Natura e i beni
che ci offre; 49. perciò il girone più piccolo segna
con il suo marchioi sodomiti, gli usurai e i bestemmiatpri, che disprezzando Dio nel loro cuore. 52.
L’uomo può usare la frode, che puòcorrompere ogni
coscienza, contro chi si fida di lui e contro chi non
si fida. 55. Quest’ultimo modo pare che infranga
soltanto il vincolo dell’amore (=amicizia, simpatia
e solidarietà) che la Natura fa [sorgere tra gli uomini]; perciò nel cerchio secondo sono puniti 58. gli
ipocriti, chi usa le lusinghe (=i seduttori e gli adulatori) e chi fa magia o stregoneria (=i maghi e gli indovini), i falsari, i ladri e i simoniaci, i ruffiani, i
barattieri e simile lordura. 
Divina commedia. Inferno, a cura di P. Genesini 45
Per l’altro modo quell’amor s’oblia
che fa natura, e quel ch’è poi aggiunto,
di che la fede spezial si cria;
61
onde nel cerchio minore, ov’è ‘l punto
de l’universo in su che Dite siede,
qualunque trade in etterno è consunto”.
64
E io: “Maestro, assai chiara procede
la tua ragione, e assai ben distingue
questo baràtro e ‘l popol ch’e’ possiede.
67
Ma dimmi: quei de la palude pingue,
che mena il vento, e che batte la pioggia,
e che s’incontran con sì aspre lingue,
70
perché non dentro da la città roggia
sono ei puniti, se Dio li ha in ira?
e se non li ha, perché sono a tal foggia?”.
73
Ed elli a me “Perché tanto delira”,
disse “lo ‘ngegno tuo da quel che sòle?
o ver la mente dove altrove mira?
76
Non ti rimembra di quelle parole
con le quai la tua Etica pertratta
le tre disposizion che ‘l ciel non vole,
79
incontenenza, malizia e la matta
bestialitade? e come incontenenza
men Dio offende e men biasimo accatta?
82
Se tu riguardi ben questa sentenza,
e rechiti a la mente chi son quelli
che sù di fuor sostegnon penitenza,
85
tu vedrai ben perché da questi felli
sien dipartiti, e perché men crucciata
la divina vendetta li martelli”.
88
“O sol che sani ogni vista turbata,
tu mi contenti sì quando tu solvi,
che, non men che saver, dubbiar m’aggrata.
91
Ancora in dietro un poco ti rivolvi”,
diss’io, “là dove di’ ch’usura offende
la divina bontade, e ‘l groppo solvi”.
94
“Filosofia”, mi disse, “a chi la ‘ntende,
nota, non pure in una sola parte,
come natura lo suo corso prende
97
dal divino ‘ntelletto e da sua arte;
e se tu ben la tua Fisica note,
tu troverai, non dopo molte carte,
100
che l’arte vostra quella, quanto pote,
segue, come ‘l maestro fa ‘l discente;
sì che vostr’arte a Dio quasi è nepote.
103
Da queste due, se tu ti rechi a mente
lo Genesì dal principio, convene
prender sua vita e avanzar la gente;
106
e perché l’usuriere altra via tene,
per sé natura e per la sua seguace
dispregia, poi ch’in altro pon la spene.
109
Ma seguimi oramai, che ‘l gir mi piace;
ché i Pesci guizzan su per l’orizzonta,
e ‘l Carro tutto sovra ‘l Coro giace,
112
e ‘l balzo via là oltra si dismonta”. 115
61. Con l’altro modo si dimentica quell’amore che
la Natura fa [sorgere] e quello che poi si aggiunge
[con la vita comune], per il quale si crea una reciproca confidenza [tra gli uomini]; 64. perciò nel
cerchio minore, dove è il punto dell’universo in cui
siede Lucifero, è punito in eterno chi tradisce.» 67.
Ed io: «O maestro, la tua spiegazione è molto chiara e distingue molto bene questo baratro e il popolo
che esso accoglie. 70. Ma dimmi: quelli della palude fangosa dello Stige (=gli iracondi), quelli trascinati dalla bufera (=i lussuriosi), quelli che sono battuti dalla pioggia (=i golosi), e quelli che s’incontrano [e s’insultano] con parole offensive (=gli avari
e i prodighi), 73. perché non sono puniti dentro la
città infuocata di Dite, se Dio è adirato con loro? E,
se non è adirato, perché sono castigati in quel modo?». 76. Ed egli a me: «Perché il tuo ingegno sragiona tanto» disse, « ben diversamente da quel che
di solito fa? Oppure la tua mente mira altrove, [a
qualche dottrina eretica]? 79. Non ti ricordi di quelle parole con le quali l’Etica [di Aristotele che hai
fatto] tua tratta compiutamente le tre disposizioni
che il cielo non vuole, 82. cioè incontinenza, malizia e matta bestialità? E come l’incontinenza offende meno Dio e quindi è punita in modo meno duro?
85. Se tu riguardi bene quest’affermazione e ti rechi
alla mente chi sono quelli che sopra, fuori [della
città di Dite], sostengono la penitenza, 88. tu vedrai
bene perché siano divisi da questi malvagi (=gli
eretici) e perché la divina giustizia li punisca meno
gravemente». 91. «O sole, che risani ogni vista turbata, tu, quando risolvi i miei dubbi, mi accontenti
a tal punto che mi rendi gradito il dubbio non meno
che il sapere. 94. Vòltati ancora un po’ indietro» io
dissi, «là dove dici che l’usura offende la bontà divina, e risolvimi questo nodo». 97. «La filosofia [di
Aristotele]» mi disse, «a chi la intende bene, spiega
chiaramente, e non in un solo passo, come la Natura
prende il suo corso 100. dal divino intelletto e dalla sua arte. E, se tu leggi bene la Fisica [di Aristotele che hai fatto] tua, tu troverai, dopo non molte
pagine, 103. che la vostra arte, quanto può, segue
quella [di Dio], come il discepolo fa con il maestro.
In tal modo la vostra arte è quasi nipote di Dio.
106. Da queste due, se tu ricordi gli inizi della Genesi, conviene che la gente ricavi il sostentamento e
progredisca. 109. L’usuraio, che tiene un’altra via,
disprezza la Natura in quanto tale e l’arte, sua seguace, poiché ripone la sua speranza nel lavoro altrui. 112. Ma ora sèguimi, perché desidero proseguire. I Pesci guizzano su per l’orizzonte, e l’Orsa
maggiore giace tutta sopra il vento di maestrale,
115. e si discende questa balza andando più oltre».
I personaggi
Il papa Anastasio II (496-498) tenta di riavvicinare
a Roma la Chiesa d’Oriente, che si era allontanata
nel 484 con l’eresia monofisita di Acacio, secondo
cui Gesù Cristo aveva una sola natura, quella divina.
Ed invita a Roma Fotino, un seguace di Acacio.
Per la sua indulgenza verso l’eresia, è accusato di
aver fatto propria la tesi eretica.
Sodoma e Gomorra sono due città della Palestina,
di cui parla la Bibbia, famose per la vita immorale
dei loro abitanti, dediti alla omosessualità, tanto
che sodomita diventa sinonimo di omosessuale. Furono punite da Dio con una pioggia di fuoco e zolfo 
Divina commedia. Inferno, a cura di P. Genesini 46
(Gn 18, 20 e 19, 24-25). Il vizio però non fu estirpato.
Caorso, da Cahors, una città francese della regione
del Quercy. Nel Medio Evo gli abitanti praticavano
alti tassi di sconto, tanto che caorsino divenne sinonimo di usuraio.
Aristotele di Stagira (384-322 a.C.) è il maggiore
filosofo e scienziato del mondo antico. Organizza la
sua scuola, il Liceo, in modo tale che i suoi collaboratori ricoprano tutti gli ambiti del sapere. Scrive
moltissime opere: sulla logica, l’Organon; sulla fisica o filosofia della natura, la Fisica, il Cielo, la Meteorologia, la Generazione degli animali; i 14 libri
della Metafisica; sull’etica, la politica e la retorica,
l’Etica a Nicomaco, l’Etica a Eudemo, la Politica,
la Costituzione degli ateniesi. Le varie discipline
sono tra loro correlate e interdipendenti, poiché la
realtà è tale. L’opera di Aristotele pervade la filosofia, la teologia, la logica, la fisica e l’astronomia
europee grazie ai commenti di Averroè (1126-
1198), uno scienziato arabo di Cordova, tradotti in
latino, e soprattutto grazie alla fusione con il pensiero cristiano, basato sulla rivelazione, che riesce a
farne Tommaso d’Aquino (1225-1274). Tale sintesi
diventa la filosofia e la teologia ufficiale della Chiesa.
Nel Genesi Dio crea l’uomo e poi la donna e li pone nel paradiso terrestre, affinché lo lavorassero e lo
custodissero (Gn 2, 15); quando li caccia, li condanna a lavorare con il sudore della fronte (Gn 3, 19).
Commento
1. Mentre l’olfatto di Dante si abitua al fetore della
bolgia, Virgilio spiega l’ordinamento dell’inferno
nei tre cerchi sottostanti. Così si evita anche di perdere tempo. Tre ne erano già stati percorsi. La stessa
situazione si presenta quando Virgilio spiega l’ordinamento del purgatorio (Pg XVII, 82-139). L’ordinamento del paradiso è esposto in Pd IV, 28-41.
2. La malizia è termine tecnico: mala actio, cioè la
mala azione, l’azione cattiva o malvagia, l’azione
rivolta verso il male, compiuta con intenzioni maligne. L’ingiuria (o ingiustizia) è l’iniuria, cioè il
non ius, la violazione del diritto e della legge in cui
il diritto si attua. Il pensiero medioevale ha una sensibilità eccezionale verso le distinzioni e le catalogazioni. Gli ordinamenti delle tre cantiche mostrano
quanto Dante condivida questa mentalità classificatoria.
3. In questo canto Dante riconosce il debito che ha
verso le teorie di Aristotele. Tale debito era emerso
fin da quando il poeta chiede a Virgilio se i dannati
soffriranno di più, di meno o altrettanto dopo il giudizio universale (If VI, 100-111). E Virgilio lo rimanda al pensatore greco: più un essere è perfetto,
più sente il bene e il dolore. Dopo il giudizio universale i dannati avranno anche il corpo, quindi saranno
più perfetti, perciò soffrirono di più.
4. L’ordinamento dell’inferno e di conseguenza anche del purgarono risentono radicalmente delle posizioni etiche di Aristotele, rilette attraverso Tommaso d’Aquino. Le eccezioni sono unicamente gli eretici e i bestemmiatori. Esse si possono considerare o
di poco conto o fare rientrare senza difficoltà, come
ulteriore contributo, nella prospettiva aristotelica:
non può rispettare le istituzioni politiche e le leggi
chi non rispetta nemmeno la divinità. In Aristotele
il cittadino non poteva prendersela né bestemmiare
la divinità, perché questa era ai bordi estremi del
mondo, non si occupava del mondo, immersa
com’era nel pensiero di se stessa. Nella realtà dominava il caso o la fortuna. Nella visione cristiana
invece Dio crea il mondo, lo fa sovrintendere dalla
Provvidenza, perciò può facilmente essere considerato responsabile del male o dei disguidi della vita
quotidiana in quanto non li impedisce. Dante confuta questa tesi in Pd XVII, 37-42. Di qui un duplice
peccato: l’atteggiamento di empietà verso di Lui; e
la bestemmia contro di Lui.
5. Le teorie di Aristotele hanno un impatto straordinario sul pensiero medioevale, affamato di libri e di
sapere. I motivi sono questi: esso è sistematico, si
estende a tutti i campi del sapere e li coordina in un
unico grande sistema. L’universo è visto come un
grande organismo, che può essere conosciuto soltanto elaborando un sistema teorico capace d’individuarne l’unità (la filosofia con l’idea di essere) e
studiarne le varie parti (le varie scienze con la conoscenza empirica). Tra la fisica (o filosofia naturale o filosofia seconda) e la filosofia prima (o metafisica, cioè riflessione che si fa dopo la fisica)
s’interponeva il mondo umano dell’etica e della politica. Questa triplice distinzione del sapere, che
risulta uno e trino, si trova peraltro anche nelle altre
correnti del pensiero greco, dai cinici agli epicurei
agli stoici, anche se poi nei contenuti le differenze
potevano essere significative. L’universo era un
grande organismo, in cui l’uomo era inserito; la città era un altro, più piccolo, organismo, in cui
l’uomo era inserito e dentro il quale realizzava le
condizioni che gli permettevano di vivere. Aristotele più di altri pensatori dà importanza alla vita teoretica (Dio è pensiero di pensiero). Ma la tendenza
del pensiero greco non è questa, bensì quella che dà
priorità alla vita attiva, all’etica: la filosofia è amore della sapienza, cioè di un sapere che serve a vivere, che permetta di capire che cosa l’uomo deve
fare e perché, come conosce, com’è l’ambiente naturale e sociale e come s’inserisce in esso.
5.1 Il Medio Evo fa propria questa seconda visione,
e non poteva fare diversamente, poiché il cristianesimo era nato non come filosofia speculativa, ma
come proposta pratica di vita. La disarticolazione di
questa visione unitaria del mondo e del sapere avviene a partire dal Cinquecento: in politica N. Machiavelli (1469-1527) propone l’autonomia della
scienza politica rispetto all’etica ed afferma il primato della politica sull’etica; in astronomia N. Copernico (1473-1543) propone la teoria eliocentrica
e in fisica G. Galilei (1564-1642) il matematismo.
6. L’impatto di Aristotele e, più in generale, della
filosofia greca, unito al carattere di filosofia pratica
del Cristianesimo, spingono Dante ad una valutazione strettamente sociale e profondamente organica dei peccati. Il mondo è un sistema ordinato, cioè
organico; il sapere è ugualmente un sistema ordina-
Divina commedia. Inferno, a cura di P. Genesini 47
to; la politica e l’etica sono ancora sistemi ordinati,
capaci di classificare minuziosamente le azioni umane. Il sistema della conoscenza etica si trasforma
poi nella tripartizione generale dell’inferno dantesco (incontinenza, malizia e matta bestialità) e nella
successiva distribuzione dei dannanti nei vari cerchi
(I-VII, VIII, IX). A loro volta i cerchi VI-VII sono
ulteriormente suddivisi in tre gironi, il cerchio VIII
in nove bolge, il cerchio IX in quattro zone.
7. Il fatto che l’universo sia organico e che perciò la
conoscenza debba essere sistematica, per cogliere
adeguatamente il carattere organico della realtà, ha
una conseguenza di radicale importanza: un elemento dell’universo non esiste e non vive mai a sé stante, è sempre collegato a tutti gli altri. Lo stesso vale
per la conoscenza. In altre parole un elemento
nell’universo come un elemento della conoscenza
acquista il suo preciso significato soltanto se è inserito nel contesto in cui si trova: è il contesto che gli
dà significato. Insomma il peccato di lussuria, di sodomia, di baratteria, di frode ecc. non va valutato in
sé, va valutato nel contesto della società, in relazione alla società in cui è commesso. Valutarlo nel
suo piccolo non è possibile, perché esso perderebbe
qualsiasi significato. Non è possibile perché manca
il punto di riferimento, il metro di misura, la scala di
valori. Il pensiero laico moderno non si è mai posto
seriamente i problemi dell’etica, né tanto meno ha
elaborato un’articolata scala di valori e di valutazione, quale si riscontra nella Chiesa e nella Divina
commedia.
7.1. A più riprese il poeta inserisce un elemento nel
suo contesto. I canti più significativi sono forse Pd I,
dove egli parla dell’ordine dell’universo, e soprattutto Pd II, dove spiega le macchie lunari facendo
intervenire gli influssi celesti e la materia amorfa.
8. Questo pensiero organico accompagna costantemente il lettore di Dante. Anche la poesia è pensiero
organico, visione organica della realtà e dell’arte. E
tutta la Divina commedia è un’enorme ragnatela,
che si propone di catturare tutti gli aspetti della realtà. Gli esempi sono facili: Francesca da Polenta (If
V), colpevole di lussuria, il primo peccato che
s’incontra all’inferno, è valutata da un sistema coordinato costituito da ben tre punti di vista: dal punto
di vista religioso, dal punto di vista politico, dal
punto di vista personale del poeta. E si prende due
condanne e una mezza assoluzione. Il cittadino vive
in ambiti sempre più estesi di realtà, che sono indicati in successione e fatti oggetto di analisi (If VI,
Pg VI, Pd VI): dalla cellula all’organismo, all’insieme di organismi. Ma i tre canti non sono sufficienti: si allargano ad altri canti politici (ad esempio
a Pg XVI) e poi a canti che trattano l’altra grande
istituzione universale, la Chiesa (If XIX ecc.). La
complessità della realtà può essere rispettata e colta
soltanto adottando tre punti di vista e raccogliendoli
poi in un unico sistema di valutazione (Francesca e
Paolo); oppure esaminandone la complessità a livelli
diversi e collegandola ad altri ambiti (Firenze, Italia, Impero; Impero e Chiesa). Le due massime istituzioni poi rimandano ai personaggi che le guidano...
9. Nei versi finali Dante prende posizione contro
l’usura. Il suo ragionamento parte dal Genesi (3,
16-19) dove Dio caccia Adamo ed Eva dal paradiso
terrestre, dicendo che si guadagneranno il pane con
il sudore della fronte, cioè con il lavoro o con
l’arte. L’uomo perciò deve trarre i mezzi per vivere
dalla natura e dall’arte. L’usuraio non si sottomette
al precetto divino, poiché li trae dal denaro, che dà
in prestito per riceverlo indietro aumentato dell’interesse. Egli quindi non lavora e perciò offende sia
la natura sia l’arte. Qui il poeta si schiera paradossalmente con gli odiati mercanti, che lavoravano e
producevano ricchezza che si distribuiva in tutte le
classi sociali. Peraltro la posizione della nobiltà
verso il lavoro, in particolare il lavoro manuale, è
ben diversa: chi lavora compie un’attività degradante ed ha unicamente il compito di mantenere la
stessa nobiltà, che svolge il compito ben più meritevole ed elevato di governo e di difesa della società.
La polemica contro la ricchezza e il denaro è un filo conduttore della Divina commedia. Il motivo
emerge in modo particolare in Pd XVI: essi provocano conflitti e rapide trasformazioni sociali, che
emarginano le classi tradizionali, sconvolgono le
città e si fanno sentire negativamente anche all’interno della famiglia, poiché il marito abbandona la
moglie per girare l’Europa a fare il mercante (o il
cambiavalute o l’usuraio). Cinquant’anni prima
Tommaso d’Aquino proponeva una società stabile e
statica. Ben diversa era l’opinione di tutti coloro
che dai commerci ottenevano lauti guadagni e potevano cambiare classe sociale. A metà Trecento
Boccaccio mostra un’altra nobiltà che non si è arroccata sui valori tradizionali ma usa mezzi leciti e
illeciti per accumulare denaro: Musciatto Franzesi,
chiamato in Italia dal papa Bonifacio VIII, invia in
Borgogna ser Ciappelletto, un personaggio di malaffare (è notaio e fa atti falsi, è assassino, omosessuale, goloso, bestemmiatore e miscredente), per recuperare dei crediti (Decameron, I, 1). Costui si fa
ospitare per affinità elettive da due usurai... Qui si
ammala e rischia di essere sepolto come un cane in
terra sconsacrata. Ma con una falsa confessione a un
santo frate riesce a farsi seppellire in convento, a
farsi venerare dalla popolazione. E inizia a fare miracoli!
9.1. L’usura è condannata sia da Dante sia dalla
Chiesa sia dalla cultura medioevale. Da qui deriva
l’odio verso gli ebrei, che praticavano da sempre il
prestito ad interesse. Essa si presenta quando chi
presta riceve in cambio un interesse, non importa se
alto o basso. Peraltro la richiesta di denaro era troppo elevata perché i divieti reggessero. Così si cercano forme alternative che nascondessero l’interesse percepito. Nel Medio Evo si diffondono i contratti in cui una delle parte mete il capitale per finanziare l’impresa, l’altra mette a rischio la sua vita. Poi, se tutto andava bene, si dividevano i profitti.
9.2. Il denaro affascina anche la Chiesa, che nella
sua vita terrena ha bisogno di denaro per le sue attività religiose e sociali, e il poeta si scaglia più volte
contro gli ecclesiastici: If XIX (i papi simoniaci so-
Divina commedia. Inferno, a cura di P. Genesini 48
no messi all’inferno), Pd IX, 127-142 (il papa e i
cardinali pensano al denaro e non al Vangelo), Pd
XI, 1-12 (gli uomini vanno dietro a cose vane, mentre il poeta sta salendo al cielo).
10. Il problema dell’usura o, se si vogliono usare
termini più morbidi, degli interessi per il prestito di
denaro, è un problema che coinvolge intimamente e
dilania Dante e il pensiero medioevale. È giusto o
non è giusto che chi presta non lavori, approfitti dello stato di difficoltà di un altro individuo? Per dirimere la questione si cercavano chiarimenti nella
Bibbia. La risposta, stando al Genesi, è inevitabilmente negativa. Più precisamente, la risposta è ad
oltranza negativa e non ammette eccezioni di sorta.
Ammettere eccezioni significa negare la legge.
10.1. A prima vista la risposta sembra dare importanza alla giustificazione desunta dal Genesi e quindi a una motivazione religiosa e ultraterrena. Perciò la risposta medioevale assume questa formulazione e questa conclusione agli occhi degli storici e
delle epoche successive: i medioevali ritengono
l’usura un peccato, perché essi sottomettono l’economia alla morale. La deduzione dei moderni è infondata, ma è anche molto strana, poiché implica
che, almeno per chi la trae, valga la tesi opposta:
l’economia non deve sottoporsi alla morale religiosa, deve fare valere i propri valori, deve essere immorale...
10.2. In séguito la cultura laica con N. Machiavelli
(1469-1527) sottrae la politica, ma anche l’economia al controllo o ai valori della morale. Ciò è un
bene? È un male? La valutazione va fatta non tenendo presente i vantaggi o gli svantaggi dell’individuo
che fa l’usuraio o che si lascia abbindolare dall’usuraio, bensì tenendo presente gli interessi generali
della società (la pace e la giustizia sociale). O almeno questa è la posizione di Dante e del pensiero medioevale. Non è affatto la prospettiva del pensiero
laico da Machiavelli in poi, che dà importanza unicamente agli interessi individuali e difende perciò
interessi limitati e in genere antisociali.
10.3. Insomma una corretta ricostruzione storica è
questa: i medioevali sono contrari all’usura e, non
fidandosi dell’efficacia delle leggi terrene, aggiungono anche una condanna ultraterrena che spaventi
l’usuraio. Questa condanna non deve abbagliare lo
storico, non deve impedirgli di vedere che è una aggiunta posticcia, non deve impedirgli di chiarire per
quali motivi il Medio Evo è contro l’usura o il prestito ad interesse. Può darsi che in quel contesto le
motivazioni siano ragionevoli, comprensibili e condivisibili; allo stesso modo che nel contesto dell’economia moderna e contemporanea il prestito ad interesse (ma non l’usura!) può essere giustificato per i
suoi effetti positivi. Comunque sia, morale o non
morale, l’usura oggi è condannata per legge. Ciò
vuol dire che anche ad occhi moderni l’ostilità medioevale verso il prestito non era del tutto assurda.
Dovrebbe essere ovvio che il prestito ad usura fa gli
interessi dell’usuraio, cioè del singolo individuo, ma
provoca gravi danni alla società: il malcapitato che
si è rivolto all’usuraio diventa debitore perpetuo o
anche perde la sua impresa e va in rovina.
10.4. Il pensiero laico però non vuole capire questa
problematica, e accusa Dante e il Medio Evo di voler sottomettere politica ed economia ai valori religiosi o ultraterreni, quando ciò è completamente
falso: i valori, i criteri di valutazione dei peccati
sono criteri unicamente sociali e i peccati sono peccati unicamente sociali. E, poiché la giustizia umana è completamente inaffidabile, come l’esperienza
insegna al di là di ogni ragionevole dubbio (e come
il poeta lamenta continuamente), è opportuno, anzi
è necessario che esista una giustizia assoluta, quella
di Dio, che minacci l’uomo in questo mondo e che
lo perseguiti nell’altro con una punizione eterna.
10.5. Si può ragionevolmente pensare che la condanna degli interessi non faccia gli interessi né di
chi ha denaro in più né di chi cerca denaro da investire. Ma si deve tenere presente che: a) se condannare qualsiasi interesse è eccessivo, anche indicare
il giusto interesse è problematico (il 5% o il
30%?), perciò il male minore è semplicemente vietare il prestito ad interesse; b) l’economia medioevale normalmente permetteva profitti minimi, perciò chi prendeva denaro a prestito difficilmente poteva restituire; essa permetteva eccezionalmente
grandi profitti nel caso di investimenti ad altissimo
rischio come il commercio delle spezie, fatti troppo
straordinari per considerarli importanti; c) l’arricchimento di uno o più individui – di una classe di
individui come gli ebrei – provocava differenze sociali di ricchezza foriere di invidia, di tensioni e di
scontri sociali; e ciò suggeriva di lottare contro
l’usura come forma di ammortizzatore sociale. Tutte queste motivazioni mostrano che la posizione
medioevale su economia, morale e società è ben
lontano dall’essere immotivata, moralistica, religiosa e ultraterrena. Tra l’altro c’erano già abbastanza
tensioni nelle società del tempo sia per le disuguaglianze nella distribuzione della ricchezza sia per la
cultura del conflitto di una classe come la nobiltà. E
pensare che l’usura avesse una ricaduta sociale positiva, tale da aumentare la ricchezza, il benessere e
la produzione, era del tutto ingiustificato, da ingenui o da individui interessati, che si opponevano alla cultura della maggioranza per far valere i propri
interessi egoistici e antisociali.
10.6. L’economia moderna, che ha un altissimo livello di produttività, ha inventato altri ammortizzatori sociali: salari, pensioni varie ecc. In tal modo
con motivazioni difficili da accettare ha abituato
gruppi sociali a vivere in modo parassitario, senza
lavorare. Li ha abituati al diritto a comportamenti
parassitari. E perciò antisociali. Un’altra conseguenza possono essere i debitori strutturalmente insolventi, strozzati dagli interessi. I paesi del Terzo
mondo.
La struttura del canto è semplice: 1) Dante e Virgilio passano accanto alla tomba del papa Anastasio; poi 2) Virgilio spiega l’ordine dei tre cerchi
sottostanti, dove sono puniti i peccati che fanno capo all’ingiuria; 3) l’ingiuria si suddivide in violenza
e frode; 4) la violenza si può fare contro Dio, contro
se stessi, contro il prossimo, e in due modi, diretta-
Divina commedia. Inferno, a cura di P. Genesini 49
mente verso di essi, indirettamente verso le loro cose; 5) anche la frode può avvenire in due modi, verso chi si fida e verso chi non si fida; 6) a una domanda di Dante Virgilio spiega che l’incontinenza
è punita nei cerchi superiori perché offende meno
Dio: 7) nell’ordine a Dio spiacciono incontinenza,
malizia e matta bestialità. 
Divina commedia. Inferno, a cura di P. Genesini 50
Canto XIII
Non era ancor di là Nesso arrivato,
quando noi ci mettemmo per un bosco
che da neun sentiero era segnato.
1
Non fronda verde, ma di color fosco;
non rami schietti, ma nodosi e ‘nvolti;
non pomi v’eran, ma stecchi con tòsco:
4
non han sì aspri sterpi né sì folti
quelle fiere selvagge che ‘n odio hanno
tra Cecina e Corneto i luoghi cólti.
7
Quivi le brutte Arpie lor nidi fanno,
che cacciar de le Strofade i Troiani
con tristo annunzio di futuro danno.
10
Ali hanno late, e colli e visi umani,
piè con artigli, e pennuto ‘l gran ventre;
fanno lamenti in su li alberi strani.
13
E ‘l buon maestro “Prima che più entre,
sappi che se’ nel secondo girone”,
mi cominciò a dire, “e sarai mentre
16
che tu verrai ne l’orribil sabbione.
Però riguarda ben; sì vederai
cose che torrien fede al mio sermone”.
19
Io sentia d’ogne parte trarre guai,
e non vedea persona che ‘l facesse;
per ch’io tutto smarrito m’arrestai.
22
Cred’io ch’ei credette ch’io credesse
che tante voci uscisser, tra quei bronchi
da gente che per noi si nascondesse.
25
Però disse ‘l maestro: “Se tu tronchi
qualche fraschetta d’una d’este piante,
li pensier c’hai si faran tutti monchi”.
28
Allor porsi la mano un poco avante,
e colsi un ramicel da un gran pruno;
e ‘l tronco suo gridò: “Perché mi schiante?”.
31
Da che fatto fu poi di sangue bruno,
ricominciò a dir: “Perché mi scerpi?
non hai tu spirto di pietade alcuno?
34
Uomini fummo, e or siam fatti sterpi:
ben dovrebb’esser la tua man più pia,
se state fossimo anime di serpi”.
37
Come d’un stizzo verde ch’arso sia
da l’un de’capi, che da l’altro geme
e cigola per vento che va via,
40
sì de la scheggia rotta usciva insieme
parole e sangue; ond’io lasciai la cima
cadere, e stetti come l’uom che teme.
43
“S’elli avesse potuto creder prima”,
rispuose ‘l savio mio, “anima lesa,
ciò c’ha veduto pur con la mia rima,
46
non averebbe in te la man distesa;
ma la cosa incredibile mi fece
indurlo ad ovra ch’a me stesso pesa.
49
Ma dilli chi tu fosti, sì che ‘n vece
d’alcun’ammenda tua fama rinfreschi
nel mondo sù, dove tornar li lece”.
52
E ‘l tronco: “Sì col dolce dir m’adeschi,
ch’i’ non posso tacere; e voi non gravi
perch’io un poco a ragionar m’inveschi.
55
Io son colui che tenni ambo le chiavi
del cor di Federigo, e che le volsi,
serrando e diserrando, sì soavi,
58
1. Nesso non era ancor arrivato sull’altra riva del
Flegetónte, quando ci avviammo per un bosco, che
non era segnato da alcun sentiero. 4. Non fronde
verdi, ma di color fosco; non rami lisci, ma nodosi e
contorti; non frutti vi erano, ma spine velenose. 7.
Non hanno come dimora boscaglie così incolte né
così fitte quelle fiere selvagge che tra Cécina e
Cornéto odiano i luoghi coltivati. 10. Qui fan i loro
nidi le Arpìe ripugnanti, che cacciarono dalle [isole] Stròfadi i troiani con un triste annunzio di disgrazie future. 13. Hanno ali larghe, colli e visi umani, piedi con artigli e il gran ventre ricoperto di
penne; ed emettono versi lamentosi sopra gli alberi
strani. 16. Il buon maestro: «Prima che ti addentri
di più nella selva, sappi che sei nel secondo girone»
cominciò a dire, «e vi resterai finché 19. verrai
nell’orribile distesa di sabbia [oltre il bosco]. Perciò
guarda bene, così vedrai cose che, se io te le dicessi, non le crederesti». 22. Io sentivo da ogni parte
emettere grida lamentose, ma non vedevo alcuno
che lo facesse, perciò tutto smarrito mi fermai. 25.
Io credei ch’egli credesse ch’io credessi che tali
voci uscissero, tra quei grossi sterpi, dalla bocca di
persone che si nascondevano alla nostra vista. 28.
Perciò il maestro disse: «Se spezzi qualche ramoscello di una di queste piante, i pensieri che hai saranno tutti recisi». 31. Allora protesi un po’ la mano
e colsi un ramoscello da un gran pruno. Il suo tronco
gridò: «Perché mi spezzi?». 34. Dopo che si ricoprì
di sangue bruno, ricominciò a dire: «Perché mi laceri? Non hai tu alcun senso di pietà? 37. Fummo
uomini ed ora siamo divenuti piante: la tua mano
dovrebbe essere ben più pia, anche se fossimo [stati]
anime di serpi». 40. Come da un tronco verde, che
sia arso ad un estremo e che all’altro estremo geme
e cigola per il vapore che esce, 43. così dal ramo
scheggiato uscivano insieme parole e sangue. Perciò
io lasciai cadere la punta del ramoscello e rimasi
come chi è preso da timore. 46. «O anima offesa, se
egli avesse potuto creder prima» rispose il mio saggio, «ciò che ha visto soltanto con la mia poesia,
49. non avrebbe disteso la mano verso di te. Ma il
fatto incredibile mi spinse a fargli compiere
un’azione, che ora mi rincresce. 52. Ora però digli
chi tu fosti, così che, per ripagarti in qualche modo,
possa rinfrescare la tua fama lassù nel mondo, dove
gli è permesso di ritornare.» 55. E il tronco: «Con
le tue dolci parole mi lusinghi tanto, che non posso
tacere. E non vi dispiaccia, se io mi trattengo un po’
a discutere con voi. 58. Io son colui che tenne ambedue le chiavi del cuor di Federico II di Svevia e
che, chiudendo ed aprendo, le adoperai così dolcemente,
Divina commedia. Inferno, a cura di P. Genesini 51
che dal secreto suo quasi ogn’uom tolsi:
fede portai al glorioso offizio,
tanto ch’i’ ne perde’ li sonni e ‘ polsi.
61
La meretrice che mai da l’ospizio
di Cesare non torse li occhi putti,
morte comune e de le corti vizio,
64
infiammò contra me li animi tutti;
e li ‘nfiammati infiammar sì Augusto,
che ‘ lieti onor tornaro in tristi lutti.
67
L’animo mio, per disdegnoso gusto,
credendo col morir fuggir disdegno,
ingiusto fece me contra me giusto.
70
Per le nove radici d’esto legno
vi giuro che già mai non ruppi fede
al mio segnor, che fu d’onor sì degno.
73
E se di voi alcun nel mondo riede,
conforti la memoria mia, che giace
ancor del colpo che ‘nvidia le diede”.
76
Un poco attese, e poi “Da ch’el si tace”,
disse ‘l poeta a me, “non perder l’ora;
ma parla, e chiedi a lui, se più ti piace”.
79
Ond’io a lui: “Domandal tu ancora
di quel che credi ch’a me satisfaccia;
ch’i’ non potrei, tanta pietà m’accora”.
82
Perciò ricominciò: “Se l’om ti faccia
liberamente ciò che ‘l tuo dir priega,
spirito incarcerato, ancor ti piaccia
85
di dirne come l’anima si lega
in questi nocchi; e dinne, se tu puoi,
s’alcuna mai di tai membra si spiega”.
88
Allor soffiò il tronco forte, e poi
si convertì quel vento in cotal voce:
“Brievemente sarà risposto a voi.
91
Quando si parte l’anima feroce
dal corpo ond’ella stessa s’è disvelta,
Minòs la manda a la settima foce.
94
Cade in la selva, e non l’è parte scelta;
ma là dove fortuna la balestra,
quivi germoglia come gran di spelta.
97
Surge in vermena e in pianta silvestra:
l’Arpie, pascendo poi de le sue foglie,
fanno dolore, e al dolor fenestra.
100
Come l’altre verrem per nostre spoglie,
ma non però ch’alcuna sen rivesta,
ché non è giusto aver ciò ch’om si toglie.
103
Qui le trascineremo, e per la mesta
selva saranno i nostri corpi appesi,
ciascuno al prun de l’ombra sua molesta”.
106
Noi eravamo ancora al tronco attesi,
credendo ch’altro ne volesse dire,
quando noi fummo d’un romor sorpresi,
109
similemente a colui che venire
sente ‘l porco e la caccia a la sua posta,
ch’ode le bestie, e le frasche stormire.
112
Ed ecco due da la sinistra costa,
nudi e graffiati, fuggendo sì forte,
che de la selva rompieno ogni rosta.
11
5
Quel dinanzi: “Or accorri, accorri,
morte!”.
E l’altro, cui pareva tardar troppo,
gridava: “Lano, sì non furo accorte
118
61. che quasi ogni uomo allontanai dai suoi segreti.
Fui fedele al mio glorioso incarico, tanto che
perdetti il sonno e la salute. 64. La meretrice
(=l’invidia), che dalla corte imperiale non distolse
mai gli occhi disonesti, rovina comune [degli uomini] e vizio speciale delle corti, 67. infiammò contro
di me gli animi di tutti e gli animi infiammati infiammarono così l’imperatore, che i lieti onori si
trasformarono in tristi lutti. 70. Il mio animo, spinto
da un amaro piacere, credendo con la morte di
fuggir lo sdegno [del sovrano e della corte], mi fece
compier un atto ingiusto contro di me giusto. 73.
Per le nuove radici di questa pianta, vi giuro che
non ruppi mai la fedeltà al mio signore, che fu così
degno d’onore. 76. E, se qualcuno di voi ritorna nel
mondo, difenda il mio ricordo, che giace ancor offuscato per il colpo inferto dall’invidia». 79. Il poeta attese un po’, quindi: «Poiché tace» mi disse,
«non perder tempo, ma parla e chièdigli ciò che più
ti piace». 82. Ed io a lui: «Domàndagli ancor tu ciò
che credi che mi soddisfi. Io non potrei, perché la
compassione mi commuove». 85. Perciò ricominciò: «Possa essere esaudito generosamente ciò che
le tue parole chiedono!, o spirito incarcerato, ti faccia ancor piacere 88. di dirci come l’anima si lega
in questi tronchi nodosi; e dicci, se puoi, se qualche
anima si scioglie mai da queste membra». 91. Allora il tronco soffiò fortemente, poi trasformò quel
vento in parole: «Vi risponderò brevemente. 94.
L’anima crudele [del suicida], quando lascia il corpo dal quale essa stessa si è strappata, è mandata da
Minosse al settimo cerchio. 97. Cade nella selva e
non ha un luogo prestabilito, ma dove il caso la fa
cadere germoglia come un chicco di biada. 100.
Spunta sotto forma di virgulto, poi diventa albero
selvatico: le Arpìe, mangiando poi le sue foglie,
provocano dolore e aprono sbocchi ai suoi lamenti.
103. Come le altre anime [nel giorno del giudizio]
verremo a riprenderci le nostre spoglie, ma nessuna
di noi le rivestirà, perché non è giusto riaver ciò di
cui ci si è privati. 106. Le trascineremo qui, e per la
mesta selva i nostri corpi saranno appesi, ciascuno
al pruno della propria ombra (=anima), che in vita
gli fu molesta». 109. Noi eravamo ancor attenti davanti al tronco, credendo che ci volesse dir qualcos’altro, quando fummo sorpresi da un rumore,
112. come succede al cacciatore quando sente venir
verso il suo riparo il cinghiale inseguito dai cani e
ode le bestie strepitare e le frasche stormire. 115.
Ed ecco [spuntare] da sinistra due dannati nudi e
graffiati, che fuggivano con tanta furia da rompere
ogni ostacolo al loro passaggio. 118. Quello davanti
gridava: «Ora corri da me, corri da me, o morte!».
E l’altro, a cui sembrava di correr troppo lentamente, gridava: «O Lano, non furono così leste 
Divina commedia. Inferno, a cura di P. Genesini 52
le gambe tue a le giostre dal Toppo!”.
E poi che forse li fallia la lena,
di sé e d’un cespuglio fece un groppo.
121
Di rietro a loro era la selva piena
di nere cagne, bramose e correnti
come veltri ch’uscisser di catena.
124
In quel che s’appiattò miser li denti,
e quel dilaceraro a brano a brano;
poi sen portar quelle membra dolenti.
127
Presemi allor la mia scorta per mano,
e menommi al cespuglio che piangea,
per le rotture sanguinenti in vano.
130
“O Iacopo”, dicea, “da Santo Andrea,
che t’è giovato di me fare schermo?
che colpa ho io de la tua vita rea?”.
133
Quando ‘l maestro fu sovr’esso fermo,
disse “Chi fosti, che per tante punte
soffi con sangue doloroso sermo?”.
136
Ed elli a noi: “O anime che giunte
siete a veder lo strazio disonesto
c’ha le mie fronde sì da me disgiunte,
139
raccoglietele al piè del tristo cesto.
I’ fui de la città che nel Batista
mutò il primo padrone; ond’ei per questo
142
sempre con l’arte sua la farà trista;
e se non fosse che ‘n sul passo d’Arno
rimane ancor di lui alcuna vista,
145
que’ cittadin che poi la rifondarno
sovra ‘l cener che d’Attila rimase,
avrebber fatto lavorare indarno.
148
Io fei gibbetto a me de le mie case”. 151
121. le tue gambe nello scontro di Pieve del Toppo!». E, poiché forse gli mancava il fiato, si lasciò
cadere su un cespuglio. 124. Dietro di loro la selva
era piena di nere cagne, bramose e veloci come veltri appena sciolti dalla catena. 127. Affondarono i
denti in quel che s’era appiattato e lo dilaniarono a
brano a brano, poi trascinarono via quelle membra
straziate. 130. Allora la mia guida mi prese per mano e mi condusse al cespuglio, che piangeva attraverso le rotture invano sanguinanti. 133. «O Giacomo da Sant’Andrea» diceva, «che t’è giovato farti riparo di me? Che colpa ho io della tua vita malvagia?» 136. Quando il maestro si fermò sopra di
lui, disse: «Chi fosti tu che attraverso tali ferite soffi con il sangue parole di dolore?». 139. Ed egli a
noi: «O anime, che siete giunte a veder lo strazio
vergognoso che ha così staccato le mie fronde da
me, 142. raccogliétele ai piedi dello sventurato cespuglio. Io fui della città (=Firenze) che in Giovan
Battista mutò Marte (=il dio della guerra), il primo
protettore, perciò questi 145. con la sua arte (=la
guerra) la farà sempre sventurata. E, se su Ponte
Vecchio non rimanesse ancora una sua immagine,
148. quei cittadini, che poi la ricostruirono sulla
cenere rimasta dopo Attila, avrebbero lavorato invano. 151. Io feci delle mie case il luogo del mio
supplizio».
I personaggi
Nesso è uno dei centauri, figli di Issione e di Neifele. Ha il corpo di cavallo e la testa umana. Trasporta
i due poeti da una riva all’altra del Flegetónte.
Pier delle Vigne (Capua 1190-San Miniato al Tedesco 1249) studia a Bologna diritto e l’ars dictaminis. È notaio e poeta raffinato (è uno dei maggiori
esponenti della Scuola siciliana). Si mette in luce
alla corte palermitana dell’imperatore Federico II di
Svevia (1194-1250), divenendo cancelliere e ministro. Coinvolto in un complotto contro l’imperatore,
cade in disgrazia, è incarcerato a Cremona e accecato a San Miniato al Tedesco, dove si suicida.
L’accusa di tradimento non è mai stata provata.
Lano (o Arcolano) di Riccolfo Maconi è un giovane
senese ricchissimo, che sperpera tutto il suo patrimonio. Nel 1287 partecipa ad una spedizione di senesi
accorsa in aiuto dei fiorentini contro gli aretini. Al
ritorno il gruppo, guidato in maniera disordinata e
imprudente, cade in un’imboscata tesa dagli aretini
a Pieve del Toppo in val di Chiana. Egli potrebbe
salvarsi con la fuga, ma preferisce cercare la morte
tra i nemici piuttosto che ritornare a vivere in povertà.
Giacomo da Sant’Andrea (dal nome di un podere
che possedeva presso Padova) è figlio di Oderico da
Monselice. Sperpera il patrimonio, tanto da divenire
povero. È al séguito dell’imperatore Federico II di
Svevia (1194-1250). È assassinato nel 1239 da Ezzelino III da Romano (1194-1259), il feroce e spietato tiranno ghibellino della Marca trevigiana.
L’anonimo fiorentino è Lotto degli Agli, priore nel
1285, che si suicida per aver emesso una condanna
a morte contro un innocente, per ricavarne denaro;
o Rocco de’ Mozzi, che si suicida dopo aver dilapidato tutto il patrimonio. Il poeta però preferisce
non farne il nome.
Secondo una leggenda Attila scende e distrugge Firenze. La città è ricostruita soltanto ai tempi di Carlo Magno, dopo che nelle acque dell’Arno la statua
di Marte è ripescata e ricollocata su Ponte Vecchio.
Attila è confuso con Totila, re degli ostrogoti, che
assedia la città nel 542.
Commento
1. Il canto ha un inizio preparatorio, come molti altri: il centauro Nesso, che è mezzo uomo e mezzo
cavallo, porta i due poeti sull’altra riva Flegetónte,
poi ritorna indietro. Qui è un bosco abitato dalle
Arpìe, mostri terribili, con il corpo d’uccello ed il
viso di donna. Esso però anticipa un aspetto del personaggio che i due poeti di lì a poco incontrano: il
linguaggio retorico, ricercato, fatto di antitesi è il
linguaggio che il cortigiano Pier delle Vigne usa
nella sua poesia. Dopo questo inizio, il personaggio
appare drammaticamente come un cespuglio che si
lamenta e che versa sangue dal ramo spezzato. Il
dannato racconta quindi la sua infelice storia: fu fedele al suo glorioso incarico, ma l’invidia degli altri
cortigiani lo spinse al suicidio. Il poeta pone in bocca al cancelliere parole con cui respinge l’accusa di
aver tradito l’imperatore. Dante poi, come in altri 
Divina commedia. Inferno, a cura di P. Genesini 53
casi, chiede al dannato di rispondere a una domanda: come le anime s’incarcerano dentro i tronchi. Il
dannato risponde. Il dialogo con l’anima del suicida
è bruscamente interrotto dall’arrivo di altri due dannati, Lano da Siena e Giacomo da Sant’Andrea. In
tal modo il poeta si licenzia da Pier delle Vigne e
passa alla parte finale del canto. Egli assiste impassibile alla loro sorte: Lano, preso dalla disperazione,
invoca la seconda morte, cioè l’annientamento totale; Giacomo invece lancia una battuta malevola verso il compagno in fuga, quindi si lascia cadere senza
fiato su un cespuglio, dove le cagne lo raggiungono
e lo sbranano. Il canto termina pianamente con un
altro suicida, che si lamenta per le foglie strappate.
Chiede soltanto ai due poeti di raccoglierle ai piedi
del suo tronco. Dice di essere di Firenze, la città che
sarà sempre dominata dal primo patrono, Marte, il
dio della guerra. Quindi condensa in poche parole la
sua storia: si è impiccato nelle sue case.
1.1. Il poeta considera sistematicamente tutti i casi
possibili: violenza contro se stessi, contro gli altri
uomini, contro le cose. A queste forme di violenza
poco dopo aggiunge anche quella contro Dio (i bestemmiatori). Egli però non v’include meccanicamente le anime, perché la realtà è complessa e la
legge va applicata con intelligenza. Inoltre in questo
come in altri casi vi sono eccezioni: M. Porcio Catone di Utica è morto suicida. Il suo suicidio però
non è dettato da motivi egoistici, ma dal suo amore
per la libertà, minacciata da C. Giulio Cesare. Perciò il poeta lo mette a guardia del purgatorio (Pg I,
28-39).
2. Dante per tutto il canto (vv. 4-9, 30-39, 55-78)
simula il linguaggio forbito e ricercato di Pier delle
Vigne, poeta e uomo di corte: le antitesi «Non fronde verdi, ma di color fosco...» (vv. 4-9); le ripetizioni e le allitterazioni «Io credei ch’ei credesse
ch’io credessi» (v. 25); le litoti “non posso tacere»
(v. 56), «a voi non gravi» (v. 58), “non torse li occhi
putti» (v. 65), le allitterazioni con chiasmo «infiammò contra me li animi tutti; E li [animi]
‘nfiammati infiammar» (v. 67 sgg.), le allitterazioni
con antitesi «disdegno» e «sdegno» (v. 70 sgg.),
«fece me ingiusto contra me giusto» (v. 71 sg.); le
parole accoppiate come «li sonni e’ polsi» (v. 63), le
metafore adescare (catturare con l’esca) e inveschiare (catturare con il vischio) (vv. 55 e 57) e poi
serrare e disserrare (v. 60), la personificazione
dell’invidia-meretrice, vista come una donna (v. 64)
ecc.
3. Pier delle Vigne si suicida. È consapevole di aver
commesso un atto ingiusto contro se stesso. Per di
più non si ritiene colpevole delle accuse mosse
dall’invidia degli altri cortigiani. Dante e la Chiesa
condannano all’inferno il suicida perché l’individuo
non è padrone della sua vita. Egli l’ha ricevuta da
Dio e deve rispettarla. Egli ha commesso violenza
contro se stesso. Poteva commettere violenza anche
contro gli altri uomini (omicidi) o contro le cose
(scialacquatori). Anche costoro sono condannati nello stesso cerchio e nello stesso girone. Tutte queste
azioni sono considerate peccati, perché danneggiano
la società. L’individuo è una risorsa per la società,
cioè per gli altri individui. Uccidendosi, sottrae alla
società questa risorsa. E le società tradizionali erano povere e perciò estremamente vulnerabili. Ciò
costringeva a combattere lo spreco o il cattivo uso
delle risorse. Di qui la condanna sia agli scialacquatori, che le sprecano, sia agli avari, che non le usano. Per Dante, per Aristotele e per Tommaso vale la
regola del giusto mezzo.
3.1. Il poeta siciliano dice ingiusta l’accusa che gli
viene mossa dai cortigiani e che lo porta al suicidio
(vv. 73-78) e chiede al poeta di difendere la sua
fama, quando sarà tornato sulla terra (vv. 76-78).
La causa del suicidio è l’invidia degli altri cortigiani. Il dannato la personifica e la indica indirettamente come la meretrice che non distoglie mai gli
occhi disonesti dalla corte imperiale, che rovina gli
uomini e che è un vizio speciale delle corti. Anche
Romeo di Villanova subisce la stessa sorte: i baroni
di Provenza lo hanno calunniato presso Raimondo
Berengario. Egli mostra di avere operato onestamente, ma poi se ne va solo e mendico. I cortigiani
però sono puniti ed egli impreziosisce con la sua
presenza il cielo di Mercurio (Pd VI, 127-142).
Neanche Dante, che è un cittadino, si trova a suo
agio nelle corti, dove è costretto a rifugiarsi: proverà come sa di sale il pane altrui e com’è duro lo
scendere e il salire per le altrui scale (Pd XVII, 58-
60).
4. Il dialogo tra i due poeti e Pier delle Vigne è interrotto all’improvviso dall’arrivo dei due dannati
inseguiti dalle «nere cagne». Essi sono Lano da
Siena e Giacomo da Sant’Andrea, ambedue scialacquatori. Gli avari, puniti più sopra, erano troppo
attaccati alle ricchezze; i prodighi, loro compagni
di pena, lo erano troppo poco (If 25-60). Gli scialacquatori invece hanno sperperato oltre ogni limite
le loro ricchezze. Ed ora, per la legge del contrappasso, sono puniti in questo modo: sono nudi e sono
inseguiti da nere cagne. Si sono spogliati, hanno fatto violenza al loro patrimonio, ed ora essi stessi subiscono violenza e sono lacerati. Le cagne sono indifferentemente il simbolo dei rimorsi e dei creditori.
4.1. Lano da Siena si augura l’annientamento totale, per sfuggire alle lacerazioni inflittegli dalle nere
cagne: «O morte, accorri, accorri in mio aiuto!».
Giacomo da Sant’Andrea corre al suo fianco, ma
sente che le forze gli vengono meno. Prima di lasciarsi cadere sul cespuglio ed essere sbranato, trova
però la forza di fare una battuta sarcastica e velenosa sul compagno di pena: «O Lano, non correvi così
velocemente nello scontro a Pieve del Toppo,
quando gli aretini ti raggiunsero mentre cercavi di
scappare!». Il dannato è malevolo: Lano aveva cercato invece la morte in battaglia, per non ritornare
alla sua vita misera. Ma Giacomo, come altri dannati, è chiuso nel suo egoismo come sulla terra, e
prova una grandissima soddisfazione nel vedere le
pene degli altri dannati.
4.2. La comparsa dei due scialacquatori è un’imprevista e improvvisa esplosione di violenza, che si allarga a tutto il canto. Anche il Veltro, che uccide la
lupa «con doglia», è caratterizzato dalla violenza 
Divina commedia. Inferno, a cura di P. Genesini 54
(If I, 100-111). Ma la violenza pervadeva la società
del tempo: la morte atroce del conte Ugolino della
Gherardesca, dei suoi due figli e dei due nipoti (If
XXXIII, 1-90); i crimini di tutti coloro che sono
immersi nel ghiaccio del lago gelato di Cocìto, perché traditori dei parenti, della patria, degli ospiti e
dei benefattori (If XXXIV, 10-15); la morte violenta
di Jacopo del Càssero, di Bonconte di Montefeltro e
della Pia de’ Tolomei (Pg V).
4.3. Il poeta parla di cagne, che sembrano più feroci
dei cani a causa del suono onomatopeico gn, che si
associa all’espressione «digrignar i denti», che riproduce lo stesso suono. All’effetto di ferocia e di
violenza contribuiscono anche il suono rabbioso della gr di «digrignar» (è il suono che il cane fa prima
di mettersi ad abbaiare) e i suoni nasali di ne e di en
di «nere» e «denti». D’altra parte tutto il canto riserva fin dall’inizio una particolare attenzione ai
suoni, alle figure retoriche e al linguaggio prezioso e
ricercato.
5. L’anonimo fiorentino si suicida nelle sue case.
Egli non spiega il motivo, ma si può facilmente immaginare un dramma familiare o personale dietro
questa decisione. La corte dell’imperatore come la
casa del borghese sono accomunate dalla stessa tragedia: l’individuo è spinto al suicidio perché ha
commesso errori o perché le condizioni di vita sono
insostenibili e la morte è divenuta un valore positivo.
5.1. Giacomo da Sant’Andrea è raggiunto dalle cagne, che lo sbranano. Così facendo, lacera i rami e
le foglie del cespuglio, che si lamenta e rimprovera
lo scialacquatore: non gli è giovato a niente usarlo
come riparo dalle cagne; egli non ha alcuna responsabilità per la vita malvagia dello scialacquatore. Ai
due poeti, che si sono avvicinati, il suicida chiede
cortesemente che raccolgano le sue fronde lacerate e
le mettano ai piedi del suo tronco. I suicidi vivono e
soffrono raccolti dentro i loro alberi o i loro cespugli. Il canto ha una struttura circolare: un cespuglio
con le fronde lacerate lo apre e un cespuglio con le
fronde lacerate lo chiude.
5.2. La vera identità dell’anonimo suicida non è particolarmente importante: il poeta anche in questo caso vuole coinvolgere il lettore e contemporaneamente vuole esplorare questa possibilità narrativa. Si
tratta quindi di una ripetizione in tono minore
dell’artificio usato già in If III, 59-60, con l’anima
che è forse del papa Celestino V (in questo caso però il silenzio sul nome ha anche un’altra funzione,
quella di durissima condanna). Oltre a ciò egli «usa» l’anonimo suicida per altri tre motivi: a) chiudere il canto con un personaggio tranquillo e intimofamiliare, dopo il personaggio pubblico, Pier delle
Vigne, che inizia il canto, e dopo la scena movimentata e crudele dei due dannati inseguiti dalle nere
cagne; b) riprendere il discorso sulle cause dei conflitti tra le fazioni che dividevano la città («Firenze
risente ancora del suo antico protettore, Marte, il dio
della guerra»); e c) ribadire il suo attaccamento alla
sua città, espresso più volte nell’Inferno (If XXVI,
1-15) come nelle altre cantiche (in particolare Pg
VI, 127-151). Il poeta quindi riprende e varia
l’artificio retorico del dannato che è innominato e/o
anonimo.
6. Nel canto Dante riesce ormai a manovrare abilmente e con naturalezza ben sei personaggi: lui
stesso, Virgilio, Pier delle Vigne, Lano da Siena,
Giacomo da Sant’Andrea, infine l’anonimo fiorentino. Anche qui affianca, per contrasto e ricorrendo
alla figura retorica del chiasmo, una parte drammatica (il ramo strappato da cui escono sangue e lamenti; poi i due dannati inseguiti dalle nere cagne)
ad una parte più tranquilla (come i suicidi s’incarcerano nei tronchi; poi l’intervento dell’anonimo
fiorentino). L’uso di una problematica teologica (o
discorsiva) per abbassare il tono drammatico del
canto ha già numerosi precedenti e avrà largo séguito: il problema delle pene dopo il giudizio universale (If VI, 100-111), il problema dei dannati che vedono soltanto il futuro (If X, 94-108); la storia favolosa del gran veglio di Creta (If XIV, 94-115).
7. Nella prima metà del canto i due poeti sono attivi
(il dialogo con Pier delle Vigne); nella seconda assistono agli avvenimenti senza reagire (Lano da
Siena e Giacomo da Sant’Andrea inseguiti dalle nere cagne); negli ultimi versi ascoltano commossi (i
lamenti dell’anonimo fiorentino). Il poeta fa quindi
un uso ben misurato della varietà. La prima e la terza parte sono divise dall’esplosione di violenza della seconda. Ma la violenza è il filo conduttore del
canto: Dante che strappa le foglie al cespuglio che
incarcera il suicida Pier delle Vigne; le Arpìe che
strappano le foglie agli alberi degli altri suicidi; le
cagne che inseguono Lano da Siena e sbranano
Giacomo da Sant’Andrea; Giacomo da
Sant’Andrea e le cagne che strappano le foglie
all’anonimo suicida fiorentino che come tutti gli
altri dannati si lamenta.
8. Per la legge del contrappasso il suicida è condannato a soffrire in un corpo inferiore, quello di un
vegetale. In vita ha straziato se stesso, ora è straziato dalle Arpìe. Gli scialacquatori in vita hanno
piantato i denti, lacerato e disperso il loro patrimonio, ora subiscono la stessa sorte.
9. La conclusione del canto è secca, un unico verso
pieno di angoscia (v. 151).
La struttura del canto è semplice: 1) i due poeti
sono in un bosco pauroso; 2) Virgilio invita Dante a
spezzare un ramo; Dante lo fa; 3) il cespuglio, Pier
delle Vigne, si lamenta e racconta la sua storia: è
stato fedele all’imperatore, ma l’invidia della corte
lo ha spinto al suicidio; quindi 4) spiega come le
anime dei suicidi s’incarcerano negli alberi; 5)
all’improvviso appaiono due dannati, Lano da Siena e Giacomo da Sant’Andrea, inseguiti da nere cagne; 6) Giacomo da Sant’Andrea si lascia cadere su
un cespuglio ed è sbranato da nere cagne; 7) il cespuglio si lamenta e racconta la sua storia: è fiorentino e si è suicidato nella sua casa.
Divina commedia. Inferno, a cura di P. Genesini 55
Canto XIV
Poi che la carità del natio loco
mi strinse, raunai le fronde sparte,
e rende’le a colui, ch’era già fioco.
1
Indi venimmo al fine ove si parte
lo secondo giron dal terzo, e dove
si vede di giustizia orribil arte.
4
A ben manifestar le cose nove,
dico che arrivammo ad una landa
che dal suo letto ogne pianta rimove.
7
La dolorosa selva l’è ghirlanda
intorno, come ‘l fosso tristo ad essa:
quivi fermammo i passi a randa a randa.
10
Lo spazzo era una rena arida e spessa,
non d’altra foggia fatta che colei
che fu da’ piè di Caton già soppressa.
13
O vendetta di Dio, quanto tu dei
esser temuta da ciascun che legge
ciò che fu manifesto a li occhi miei!
16
D’anime nude vidi molte gregge
che piangean tutte assai miseramente,
e parea posta lor diversa legge.
19
Supin giacea in terra alcuna gente,
alcuna si sedea tutta raccolta,
e altra andava continuamente.
22
Quella che giva intorno era più molta,
e quella men che giacea al tormento,
ma più al duolo avea la lingua sciolta.
25
Sovra tutto ‘l sabbion, d’un cader lento,
piovean di foco dilatate falde,
come di neve in alpe sanza vento.
28
Quali Alessandro in quelle parti calde
d’India vide sopra ‘l suo stuolo
fiamme cadere infino a terra salde,
31
per ch’ei provide a scalpitar lo suolo
con le sue schiere, acciò che lo vapore
mei si stingueva mentre ch’era solo:
34
tale scendeva l’etternale ardore;
onde la rena s’accendea, com’esca
sotto focile, a doppiar lo dolore.
37
Sanza riposo mai era la tresca
de le misere mani, or quindi or quinci
escotendo da sé l’arsura fresca.
40
I’ cominciai: “Maestro, tu che vinci
tutte le cose, fuor che ‘ demon duri
ch’a l’intrar de la porta incontra uscinci,
43
chi è quel grande che non par che curi
lo ‘ncendio e giace dispettoso e torto,
sì che la pioggia non par che ‘l marturi?”.
46
E quel medesmo, che si fu accorto
ch’io domandava il mio duca di lui,
gridò: “Qual io fui vivo, tal son morto.
49
Se Giove stanchi ‘l suo fabbro da cui
crucciato prese la folgore aguta
onde l’ultimo dì percosso fui;
52
o s’elli stanchi li altri a muta a muta
in Mongibello a la focina negra,
chiamando “Buon Vulcano, aiuta, aiuta!”,
55
sì com’el fece a la pugna di Flegra,
e me saetti con tutta sua forza,
non ne potrebbe aver vendetta allegra”.
58
1. Poiché l’amore per il luogo natale (=Firenze) mi
strinse il cuore, raccolsi le foglie sparse e le resi a
colui, che ormai taceva. 4. Quindi venimmo al confine, dove il secondo girone si divide dal terzo e
dove si vede la terribile arte della giustizia. 7. Per
spiegare bene la nuova situazione, dico che arrivammo in una pianura, che non lascia attecchire alcuna pianta. 10. Essa è circondata dalla selva dolorosa dei suicidi, la quale, a sua volta, è circondata
dal tristo Flegetónte. Ci fermammo qui, proprio sul
margine della pianura. 13. Il suolo era una sabbia
arida e compatta, non diversa da quella già calcata
in Libia dai piedi di Catone di Utica. 16. O giusta
vendetta di Dio, quanto devi essere temuta da ognuno che legge ciò che osservai con i miei occhi!
19. Vidi molte schiere di anime ignude, che piangevano miserevolmente ed apparivano sottoposte a
leggi diverse. 22. Alcune (=i bestemmiatori) giacevano supine a terra, altre (=gli usurai) sedevano tutte rannicchiate, altre (=i sodomiti) camminavano
senza mai fermarsi. 25. Quelle che camminavano
erano più numerose, quelle che giacevano per terra
erano meno numerose, ma avevano la lingua più
sciolta al dolore. 28. Sopra tutta la distesa di sabbia, con un cader lento, piovevano ampie falde di
fuoco, come [le falde] di neve [cadono] sui monti
quando non c’è vento. 31. Alessandro Magno nelle
parti calde dell’India vide cadere sopra il suo esercito fiamme compatte sino a terra, 34. perciò fece
calpestare il suolo dai suoi soldati, affinché il vapor
igneo (=il fuoco) si spegnesse [più facilmente],
mentre era solo. 37. Allo stesso modo scendeva il
fuoco eterno: incendiava la sabbia come l’esca sotto
la pietra focaia e raddoppiava il dolore [a quelle anime]. 40. Le loro mani miserevoli si muovevano
freneticamente, senza mai fermarsi: ora qui ora lì si
scuotevano di dosso le nuove fiamme [che ininterrottamente cadevano]. 43. Io cominciai: «O maestro, tu che vinci tutte le difficoltà, fuorché i demoni ostinati che ci vennero incontro davanti alla porta di Dite (=Lucifero), 46. chi è quel grande, che
mostra di non curarsi della pioggia di fuoco e che
giace per terra sprezzante e torvo, tanto che la
pioggia non appare capace di domarlo?». 49. E
quello, accortosi che chiedevo di lui alla mia guida,
gridò: «Come fui da vivo, tale son da morto. 52.
Anche se Giove stancasse il suo fabbro (=Vulcano),
dal quale, adirato contro di me, prese la folgore acuta con cui mi colpì l’ultimo giorno della mia vita;
55. ed anche se stancasse gli altri fabbri facendoli
lavorare a turno nella nera fucina dell’Etna, chiamando “O buon Vulcano, aiutami, aiutami!”, 58.
come fece nella battaglia di Flegra [contro i Giganti]; e mi scagliasse addosso i fulmini con tutta la sua
forza, non avrebbe ancora la soddisfazione di vedermi piegato». 
Divina commedia. Inferno, a cura di P. Genesini 56
Allora il duca mio parlò di forza
tanto, ch’i’ non l’avea sì forte udito:
“O Capaneo, in ciò che non s’ammorza
61
la tua superbia, se’ tu più punito:
nullo martiro, fuor che la tua rabbia,
sarebbe al tuo furor dolor compito”.
64
Poi si rivolse a me con miglior labbia
dicendo: “Quei fu l’un d’i sette regi
ch’assiser Tebe; ed ebbe e par ch’elli abbia
67
Dio in disdegno, e poco par che ‘l pregi;
ma, com’io dissi lui, li suoi dispetti
sono al suo petto assai debiti fregi.
70
Or mi vien dietro, e guarda che non metti,
ancor, li piedi ne la rena arsiccia;
ma sempre al bosco tien li piedi stretti”.
73
Tacendo divenimmo là ‘ve spiccia
fuor de la selva un picciol fiumicello,
lo cui rossore ancor mi raccapriccia.
76
Quale del Bulicame esce ruscello
che parton poi tra lor le peccatrici,
tal per la rena giù sen giva quello.
79
Lo fondo suo e ambo le pendici
fatt’era ‘n pietra, e ‘ margini dallato;
per ch’io m’accorsi che ‘l passo era lici.
82
“Tra tutto l’altro ch’i’ t’ho dimostrato,
poscia che noi intrammo per la porta
lo cui sogliare a nessuno è negato,
85
cosa non fu da li tuoi occhi scorta
notabile com’è ‘l presente rio,
che sovra sé tutte fiammelle ammorta”.
88
Queste parole fuor del duca mio;
per ch’io ‘l pregai che mi largisse ‘l pasto
di cui largito m’avea il disio.
91
“In mezzo mar siede un paese guasto”,
diss’elli allora, “che s’appella Creta,
sotto ‘l cui rege fu già ‘l mondo casto.
94
Una montagna v’è che già fu lieta
d’acqua e di fronde, che si chiamò Ida:
or è diserta come cosa vieta.
97
Rea la scelse già per cuna fida
del suo figliuolo, e per celarlo meglio,
quando piangea, vi facea far le grida.
100
Dentro dal monte sta dritto un gran veglio,
che tien volte le spalle inver’ Dammiata
e Roma guarda come suo speglio.
103
La sua testa è di fin oro formata,
e puro argento son le braccia e ‘l petto,
poi è di rame infino a la forcata;
106
da indi in giuso è tutto ferro eletto,
salvo che ‘l destro piede è terra cotta;
e sta ‘n su quel più che ‘n su l’altro, eretto.
109
Ciascuna parte, fuor che l’oro, è rotta
d’una fessura che lagrime goccia,
le quali, accolte, foran quella grotta.
112
Lor corso in questa valle si diroccia:
fanno Acheronte, Stige e Flegetonta;
poi sen van giù per questa stretta doccia
115
infin, là ove più non si dismonta
fanno Cocito; e qual sia quello stagno
tu lo vedrai, però qui non si conta”.
118
61. Allora la mia guida parlò con tanta forza, quanto non l’avevo mai udito: «O Capanèo, proprio perché la tua superbia 64. non si spegne, senti maggiormente la punizione: nessuna sofferenza, fuorché
la tua rabbia, sarebbe un castigo adeguato al tuo furore». 67. Poi si rivolse a me con volto più sereno,
dicendo: «Egli fu uno dei sette re che assediarono
Tebe. Ebbe e mostra di avere 70. Dio in gran disprezzo e poco mostra di considerarlo. Ma, come
dissi, il suo disprezzo e le sue parole son ben appropriati alla sua pazzia. 73. Ora séguimi e cerca ancora di non metter i piedi (=camminare) nella sabbia
riarsa, ma tiènili sempre vicini al bosco». 76. Senza
più parlare giungemmo là dove sgorga fuori della
selva un piccolo fiumicello, il cui color rosso mi fa
ancor raccapricciare. 79. Esso scorreva tra la sabbia, simile al ruscello che esce dal laghetto di Bulicame, che poi le peccatrici (=le prostitute) si dividono tra loro. 82. Il suo fondo, ambedue le sponde,
come pure i margini laterali erano fatti di pietra,
perciò mi accorsi che il passaggio era lì. 85. «Fra
tutte le altre cose che ti ho mostrato, dopo che entrammo per la porta la cui soglia è aperta a tutti, 88.
i tuoi occhi non videro cosa degna di nota come
questo fiumicello, che spegne sopra di sé tutte le
fiammelle.» 91. Queste parole mi furon dette dalla
mia guida; perciò io la pregai di soddisfare la curiosità, che aveva in me suscitato. 94. «Nel mezzo
del mare si trova un paese ora caduto in rovina» egli allora disse, «che si chiama Creta, sotto il cui re
(=Saturno) un tempo il mondo visse innocente. 97.
Vi è una montagna chiamata Ida, un tempo ricca di
acque e di fronde ed ora abbandonata come una cosa vecchia. 100. Rea (=moglie di Saturno) la scelse
come culla sicura per il suo piccolo (=Giove); e, per
meglio nasconderlo quando piangeva, faceva fare
gran rumore. 103. Dentro il monte sta dritto un vecchio di grande statura, che volge le spalle all’Egitto
e guarda Roma come in uno specchio. 106. La testa
è fatta d’oro fine, le sue braccia e il suo petto sono
d’argento puro, poi è di rame sino all’inforcatura
delle gambe, 109. da qui in giù è tutto di ferro scelto, tranne il piè destro, che è di terra cotta, e sta
dritto più su questo piede che sull’altro. 112. Ciascuna parte, fuorché la testa d’oro, è rotta da una
fessura, che goccia lacrime, le quali, raccogliendosi
ai suoi piedi, forano la roccia. 115. Esse scorrono
tra le rocce sino a questa valle e formano
l’Acherónte, lo Stige e il Flegetónte. Poi se ne vanno giù per questo stretto canale, 118. finché formano Cocìto nel luogo oltre il quale non si scende più.
Tu vedrai com’è quello stagno, perciò qui non te ne
parlo.»
Divina commedia. Inferno, a cura di P. Genesini 57
E io a lui: “Se ‘l presente rigagno
si diriva così dal nostro mondo,
perché ci appar pur a questo vivagno?”.
121
Ed elli a me: “Tu sai che ‘l loco è tondo;
e tutto che tu sie venuto molto,
pur a sinistra, giù calando al fondo,
124
non se’ ancor per tutto il cerchio vòlto:
per che, se cosa n’apparisce nova,
non de’ addur maraviglia al tuo volto”.
127
E io ancor: “Maestro, ove si trova
Flegetonta e Letè? ché de l’un taci,
e l’altro di’ che si fa d’esta piova”.
130
“In tutte tue question certo mi piaci”,
rispuose; “ma ‘l bollor de l’acqua rossa
dovea ben solver l’una che tu faci.
133
Letè vedrai, ma fuor di questa fossa,
là dove vanno l’anime a lavarsi
quando la colpa pentuta è rimossa”.
136
Poi disse: “Omai è tempo da scostarsi
dal bosco; fa che di retro a me vegne:
li margini fan via, che non son arsi,
139
e sopra loro ogne vapor si spegne”. 142
121. Ed io a lui: «Se questo rigagnolo proviene dal
nostro mondo, perché ci appare soltanto qui, al marmargine della selva?». 124. Ed egli a me: «Tu sai
che questo luogo è rotondo e che, sebbene tu sia disceso girando sempre a sinistra, 127. non hai ancora
percorso tutta la circonferenza. Perciò non devi meravigliarti se ci appare qualcosa di mai visto». 130.
Ed io ancora: «O maestro, dove si trovano il Flegetónte e il Letè? Perché dell’uno taci, dell’altro dici
che si forma da questa pioggia di lacrime». 133.
«Le tue domande mi fan sempre piacere» mi rispose, «ma il bollore dell’acqua rossa ben doveva risolvere una delle domande che fai. 136. Vedrai il
Letè fuori di questo abisso, là (=nel paradiso terrestre) dove le anime vanno a lavarsi quando la colpa,
di cui si son pentite, è rimossa.» 139. Poi disse:
«Ormai è giunto il momento di scostarci dal bosco.
Cerca di venirmi dietro: gli argini di pietra, che non
son arsi dal fuoco, ci offrono la strada, 142. poiché
sopra di loro ogni vapore igneo (=ogni fiamma) si
spegne».
I personaggi
Marco Porcio Catone (95-46 a.C.), detto l’Uticense, è partigiano di Cneo Pompeo. Combatte strenuamente contro C. Giulio Cesare, che considera un
tiranno, in difesa delle libertà repubblicane. Per non
cadere nelle sue mani, si suicida. Dante lo mette a
guardia del purgatorio, anche se ha usato violenza
contro se stesso, perché la causa del suicidio è
l’attaccamento estremo alla libertà, per la quale è
disposto a sacrificare anche la vita (Pg I, 28-39).
Alessandro Magno (356-323 a.C.) invade e conquista la Grecia, poi l’Asia Minore e l’Egitto, dove
fonda Alessandria, quindi affronta e sconfigge
l’impero persiano. Con l’esercito giunge sino alle
spiagge dell’India, dove avrebbe affrontato la pioggia di fuoco.
Davanti alla porta di Dite, la città di Lucifero, Virgilio chiede di entrare, ma i diavoli si rifiutano e gli
chiudono la porta in faccia, e deve intervenire un
messo celeste (If VIII, 82-130).
Capanèo è uno dei sette re che assediano la città si
Tebe per aiutare Polinìce a riprendersi il trono usurpato dal fratello Etéocle. Durante l’assedio sale sulle mura della città e da lì offende gli dei. Zeus, sentendosi offeso dalla sua tracotanza e dalla sua presunzione, lo uccide colpendolo con un fulmine. Con
la sua morte termina l’assedio alla città. La fonte di
Dante è Stazio, Tebaide X, 897 sgg. Il dannato fa
riferimento alla battaglia di Flegra, in Tessaglia,
quando i giganti danno la scalata al monte Olimpo,
la sede degli dei, ma sono fermati dai fulmini preparati in fretta e furia da Efesto (Vulcano presso i romani) per Zeus. La fonte di Dante è Ovidio, Metam.
I, 151-162.
Bulicame è un piccolo lago presso Viterbo. Le prostitute del luogo deviavano fino alle loro case le acque calde, rosse e sulfuree del fiume che ne usciva.
Alcuni codici hanno pettatrici: le pettinatrici usavano le acque del fiume per alimentare apposite vasche, dove lavavano la lana o la canapa.
Il gran veglio (=vecchio) di Creta indica con il
corpo le età che si sono succedute nel corso della
storia umana: l’età dell’oro, dell’argento, del ferro,
del rame. Il poeta vede la storia umana come storia
di decadenza, da una iniziale età felice alla presente età caratterizzata dalla fragilità della terracotta.
La fonte di Dante è Dn II, 32-33 e Ovidio, Metam.
I, 89-131.
Saturno secondo una profezia sarebbe stato spodestato da uno dei suoi figli. Egli perciò, appena nati,
li divora. La moglie Rea però riesce a sottrargli
Zeus (in latino Giove), e a farlo allevare sul monte
Ida dai Coribanti, i suoi sacerdoti, che danzano al
suono della musica, per coprire i vagiti del bambino. Divenuto adulto, Zeus detronizza il padre, lo
costringe a vomitare i fratelli. E instaura il nuovo
ordine del mondo, dividendosi il potere con i fratelli: a lui il cielo, a Poseidone il mare, a Plutone gli
inferi. Alle sorelle niente.
Commento
1. Il canto costituisce un momento di pausa tra il
movimentato canto XIII e il canto XV, che parla
di problemi che toccano direttamente il poeta. Dante sfrutta la necessità narrativa della pausa, per toccare
in successione tre argomenti: a) porta il lettore ad
incontrare Capanèo, uno dei sette giganti che assediarono Tebe, che morì fulminato da Giove e che
continua a bestemmiare irrazionalmente gli dei che
lo hanno sconfitto (di qui l’intervento di Virgilio,
che rimprovera aspramente il dannato); poi b) lo
porta a conoscere la geografica dei fiumi infernali
(Acherónte, Stige, Flegetónte, Letè), che confluiscono nel lago gelato di Cocìto, che si trova nella
parte più bassa dell’inferno; e infine c) lo porta fuori del tempo e dello spazio, a contatto con il fluire
della storia: Virgilio racconta del gran veglio di
Creta, il cui corpo indica le età secondo cui si è
svolta la storia umana: la mitica e felice età 
Divina commedia. Inferno, a cura di P. Genesini 58
dell’oro, poi l’età dell’argento, quindi del bronzo e
infine del ferro. Il presente, che costituisce l’espressione estrema della decadenza, è minato da un pericolo incombente, come la statua minaccia di caduta
a causa di una fessura che goccia lacrime.
1.1. Dante inserisce la storia come decadenza in una
visione provvidenziale della storia: la storia umana
ha un inizio e una fine. Il presente è il momento di
massima decadenza. Ma secondo le profezie sta iniziando l’età dello Spirito Santo, cioè del rinnovamento spirituale. Ciò emerge sia dalla cultura profetica del tempo, che egli condivide, sia dalla profezia
del Veltro (If I, 100-111) e dalla profezia del DXV,
il DUX, il condottiero (Pg XXX, 43-45), con le quali egli s’inserisce in questa cultura della profezia. In
Pd VI, 1-98, il poeta tratteggia la storia umana come
sotto la supervisione continua della Provvidenza divina.
1.2. Le società tradizionali, strutturalmente statiche
a causa di una economia a bassa produttività, professavano due visioni della storia: a) la storia come decadenza da uno stato di felicità originaria; b) la storia come sviluppo ciclico secondo le stagioni
dell’anno. La storia come progresso risale soltanto
all’Illuminismo settecentesco (1730-90) ed è legata
alla rivoluzione agraria che incrementa la produzione. Già nel Seicento però G. Vico (1668-1744) aveva proposto una visione della storia come ciclica e
progressiva. Nell’Ottocento la visione illuministica
assume diverse varianti: quella idealistica di G.W.
Hegel (1770-1831) (la storia come dispiegamento e
attuazione dialettica dello Spirito Assoluto), quella
materialistica di K. Marx (1818-1883) (la storia
come storia di lotta di classe, fino alla rivoluzione
proletaria, alla dittatura del proletariato e quindi alla società senza classi) e quella evoluzionistica di
Ch. Darwin (1809-1882) o di H. Spencer (1820-
1903) (la storia come affermazione dell’organismo o
della classe sociale più adatta). Ben inteso, tutte
queste visioni della storia riguardano soltanto il pensiero filosofico e scientifico occidentale.
2. La parte centrale del canto è costituita dalla descrizione della statua del gran veglio, che indica
com’è il presente rispetto alla storia passata: per il
poeta come per i suoi contemporanei il tempo non è
quantitativo (un secondo è uguale al precedente e al
successivo), ma qualitativo: il presente è un momento dell’eternità e acquista senso in relazione al punto
in cui è inserito nella storia universale. Il passato è
l’età felice dell’innocenza, il presente è il momento
della maggiore decadenza. Sia la Bibbia sia opere
di altri popoli parlano del paradiso terrestre, dove
l’uomo viveva felice ed immortale, e del successivo
abbandono di questo luogo di felicità in séguito ad
un atto di disobbedienza verso Dio. L’uomo così conosce la fatica, il dolore, la morte. Tuttavia la disobbedienza come l’empietà sembrano inevitabili:
prima di Adamo e di Eva – peraltro tentati dal serpente – si ribellano a Dio Lucifero e gli altri angeli.
E lo fanno per decisione propria, non per suggerimento del serpente, cioè del Maligno, che non c’era
ancora.
3. Capanèo è soltanto un esempio di disobbedienza
agli dei, che lo hanno giustamente punito per la sua
empietà. Neanche un gigante come lui può sfidare
impunemente la divinità. Non c’è differenza se la
disobbedienza o l’offesa riguarda il Dio cristiano o
una divinità pagana: si tratta in ogni caso di disobbedienza, di empietà, di rifiuto di riconoscere che
gli dei sono superiori agli uomini e vanno obbediti.
Capanèo è impius, cioè in + pius, non pio, non religioso, rifiuta di sottomettersi a Dio. Una colpa
gravissima per la società tradizionale, che non conosceva la scienza e la tecnica e che perciò era fragile e indifesa nei confronti della natura e che di
conseguenza chiedeva costantemente aiuto alla divinità per sopravvivere. La Bibbia dice più volte
che «initium sapientiae timor Domini» («L’inizio
della sapienza è il timore di Dio»). L’uomo tende a
dimenticarlo, a usare la sua ragione e quindi a errare.
4. L’incontro dei due poeti con Capanèo è veloce e
non coinvolgente. Il poeta vuole che il lettore riversi la sua attenzione sulla storia favolosa del gran
veglio di Creta e sulla storia di decadenza che
coinvolge l’intera umanità come il presente. Il poeta ricorre a questa strategia in molti altri canti. Ad
esempio in If XV, 49-54, dà una risposta rapida a
Brunetto latini, così non toglie attenzione agli argomenti più importanti che si prepara a toccare.
5. Il canto è interamente occupato da Virgilio. È la
prima volta che succede. Il poeta latino rimprovera
Capanèo con parole dure e poi dice a Dante chi è.
Quindi racconta la storia favolosa del gran veglio
di Creta e descrive la geografia dei fiumi infernali.
Infine decide che è giunto il momento di allontanarsi dal bosco dei suicidi. Virgilio è il protagonista
per diversi motivi: a) è simbolo della ragione umana; e b) la ragione umana indica che l’uomo deve
rispettare la volontà degli dei. L’empietà è quindi
un atteggiamento di violenza, di superbia, di tracotanza, insomma un atteggiamento irrazionale. Da
qui deriva la durezza con cui il poeta latino tratta il
gigante.
6. Il tema dei limiti della ragione umana è uno dei
fili conduttori della Divina commedia. In Pg III,
37-39, Virgilio dice: «O genti umane, accontentatevi di sapere che le cose stanno così, perché, se aveste potuto veder tutto, non sarebbe stato necessario che Maria partorisse Cristo».
7. Nel cerchio degli eretici Farinata degli Uberti
«s’ergea col petto e con la fronte Com’avesse
l’inferno in gran dispitto» (If X, 35-36). Invece Capanèo «non par che curi Lo ‘ncendio e giace dispettoso e torto, Sì che la pioggia [di fuoco] non par che
‘l maturi» (vv. 46-48). Farinata è l’uomo politico
che non dimentica la politica neanche all’inferno.
Capanèo è il bestemmiatore che non vuole arrendersi all’evidenza: la divinità è più forte di lui e lo
ha punito. Egli è anche vanesio: si preoccupa di
mostrare al poeta che continua a disprezzare Giove.
In realtà egli è uno sconfitto, proprio perché non
vuole riconoscere la sua sconfitta. Virgilio interviene a proposito: soltanto la sua rabbia è la pena più
adatta per la superbia e l’arroganza del dannato (vv.
Divina commedia. Inferno, a cura di P. Genesini 59
61-66). Un altro esempio di superbia punita è costituito da Lucifero, precipitato da Dio giù dal cielo (If
XXXIV, 34-54, 121-126).
8. Capanèo è l’empio che ha fatto dell’empietà la
ragione della sua vita. Ulisse invece ha commesso
azioni empie, ma per altri motivi, per motivi di guerra, e comunque è punito perché è stato un fraudolento (If XXVI). Egli oltrepassa lo stretto di Gibilterra,
che l’uomo non doveva superare, non per offendere
la divinità, ma per soddisfare la sua insaziabile sete
di sapere: vuol visitare il mondo «sanza gente». Ma
davanti alla montagna del purgatorio è fermato da
un turbine, che affonda la sua nave. Anche la sete
umana di sapere va incontro a dei limiti che in nessun caso l’uomo può superare. Curiosamente il peccato di empietà di Capanèo è punito nel settimo cerchio, secondo girone, mentre il peccato di frode di
Ulisse è nell’ottavo cerchio, ottavo girone, cioè in
un girone più profondo dell’inferno. Ciò vuol dire
che il poeta lo considera molto più grave. In altre
parole il peccato ultraterreno contro Dio è meno
grave del peccato terreno contro gli uomini. Anche
qui il poeta mette in primo piano la società rispetto
alla dimensione ultraterrena della vita.
9. L’eresia (If X) e ora la bestemmia contro Dio sono i due unici peccati religiosi dell’inferno. È facile
però farli rientrare tra i peccati sociali: non può essere buon cittadino e non può rispettare le leggi chi
nega o bestemmia Dio. L’accusa mossa al Medio
Evo di pensare all’al di là e di disinteressarsi dell’al
di qua è assolutamente infondata: non avendo alcuna
fiducia nella giustizia umana, i medioevali contavano almeno su un deterrente e su una giustizia ultraterrena. L’al di là è quindi in funzione dell’al di
qua... Oltre a questo essi erano ben consapevoli, come cultori di logica, che il linguaggio è sempre un
diaframma tra l’uomo e la realtà, e che perciò occorre una grande quantità di simboli per interpretare
adeguatamente la realtà. A sua volta, sempre per lo
stesso motivo, il linguaggio va letto in modo complesso, secondo i quattro sensi delle scritture.
10. Il gran veglio di Creta è il simbolo delle età della storia umana. Per il poeta la storia umana è racchiusa tra un inizio in cui l’uomo era felice e immortale, il presente che è il momento di massima decadenza (1315), e il futuro che si apre all’età dello
Spirito e del rinnovamento spirituale. La teoria delle
quattro età serve per collocare il presente, per dargli
un senso, per avere un punto di riferimento, per sapere da dove si viene, dove si è e dove si sta andando.
10.1. Come per la storia dell’uomo, il poeta fa una
cosa simile per la storia della Chiesa, che divide in
sette riquadri e che pervade dello spirito profetico
dell’Apocalisse di san Giovanni (Pg XXXII, 106-
160).
10.2. Con le età della storia umana il poeta mette il
lettore a contatto con lo scorrere profondo della storia. Quando giungerà nel paradiso terrestre, in cima
alla montagna del purgatorio, egli proverà una sensazione ancora più profonda: uscirà dal tempo per
mettersi in contatto con il non tempo, la storia umana delle prime ore di Adamo ed Eva, rappresentata
da una donna misteriosa ed enigmatica, Matelda.
Con il peccato originale inizia per l’uomo la sofferenza, il dolore e la morte: inizia la storia (Pg
XXVIII, 140-144).
10.3. Dante è anche in questo caso un pensatore sistematico: alle età della storia umana rappresentate
dal gran veglio di Creta segue la storia profetica
della Chiesa (Pg XXXII) e la storia dell’Impero sotto le ali della Provvidenza (Pd VI). Le tre storie
s’intrecciano in modo inestricabile. E il ritorno al
paradiso, la sede stabilita da Dio per gli uomini, si
rivela difficile, lunga e faticosa. Proprio come il viaggio che il poeta, simbolo dell’umanità errante, sta
compiendo nell’al di là.
11. Sia nel mondo classico ed ebraico sia nelle civiltà precedenti la storia umana era storia di una
decadenza iniziata sùbito dopo il momento felice
della comparsa o della creazione dell’uomo. Dante
e il Medio Evo la fanno propria. Il poeta conosce i
testi più significativi del mondo classico ed ebraico
e ad essi si riallaccia: Dn II, 32-33 e Ovidio, Metam. I, 89-131. Nel testo biblico il re Nabuccodonosor fa un sogno e il profeta Daniele glielo spiega:
«Ecco quel che hai visto, maestà: dritta davanti a te
c’era una statua altissima di accecante splendore e
di terribile aspetto. La testa della statua era di oro
fino, il petto e le braccia di argento, il ventre e i
fianchi di bronzo, le gambe di ferro, e i piedi in
parte di ferro e in parte di terracotta».
12. L’idea della storia come di un progresso continuo e inarrestabile è recentissima, risale al Settecento, ed è opera degli illuministi francesi (1730-
90). Essi la elaborano come arma ideologica con
cui combattere la nobiltà, la quale fondava sul passato e sui titoli nobiliari acquisiti nel passato il prestigio sociale e i privilegi economici del presente.
Oggi l’idea di progresso è divenuta assolutamente
ovvia. Chi la critica diventa colpevole di mille nefandezze ed è aggredito sia dalla destra sia dal centro sia dalla sinistra, ben felici di trovarsi unite su
qualcosa. E di questa visione del mondo non più
soggetta ad analisi critica, che accomuna pure paesi
post-industrializzati e paesi del quarto mondo, si
deve essere ben lieti: con la scienza e la tecnologia
l’uomo è divenuto capace di plasmare e di distruggere la natura e di manipolare anche il codice genetico.
La struttura del canto è semplice: 1) i due poeti
sono giunti in una landa infuocata; dove 2) il gigante Capanèo continua a bestemmiare contro Giove,
che lo ha fulminato; 3) Virgilio racconta poi del
gran veglio di Creta, il cui corpo è simbolo delle
età della storia umana, e descrive la geografia infernale; 4) la decisione di Virgilio di abbandonare
il bosco conclude il canto.
Divina commedia. Inferno, a cura di P. Genesini 60
Canto XV
Ora cen porta l’un de’ duri margini;
e ‘l fummo del ruscel di sopra aduggia,
sì che dal foco salva l’acqua e li argini.
1
Quali Fiamminghi tra Guizzante e Bruggia,
temendo ‘l fiotto che ‘nver lor s’avventa,
fanno lo schermo perché ‘l mar si fuggia;
4
e quali Padoan lungo la Brenta,
per difender lor ville e lor castelli,
anzi che Carentana il caldo senta:
7
a tale imagine eran fatti quelli,
tutto che né sì alti né sì grossi,
qual che si fosse, lo maestro felli.
10
Già eravam da la selva rimossi
tanto, ch’i’ non avrei visto dov’era,
perch’io in dietro rivolto mi fossi,
13
quando incontrammo d’anime una schiera
che venìan lungo l’argine, e ciascuna
ci riguardava come suol da sera
16
guardare uno altro sotto nuova luna;
e sì ver’ noi aguzzavan le ciglia
come ‘l vecchio sartor fa ne la cruna.
19
Così adocchiato da cotal famiglia,
fui conosciuto da un, che mi prese
per lo lembo e gridò: “Qual maraviglia!”.
22
E io, quando ‘l suo braccio a me distese,
ficcai li occhi per lo cotto aspetto,
sì che ‘l viso abbrusciato non difese
25
la conoscenza sua al mio ‘ntelletto;
e chinando la mano a la sua faccia,
rispuosi: “Siete voi qui, ser Brunetto?”.
28
E quelli: “O figliuol mio, non ti dispiaccia
se Brunetto Latino un poco teco
ritorna ‘n dietro e lascia andar la traccia”.
31
I’ dissi lui: “Quanto posso, ven preco;
e se volete che con voi m’asseggia,
faròl, se piace a costui che vo seco”.
34
“O figliuol”, disse, “qual di questa greggia
s’arresta punto, giace poi cent’anni
sanz’arrostarsi quando ‘l foco il feggia.
37
Però va oltre: i’ ti verrò a’ panni;
e poi rigiugnerò la mia masnada,
che va piangendo i suoi etterni danni”.
40
I’ non osava scender de la strada
per andar par di lui; ma ‘l capo chino
tenea com’uom che reverente vada.
43
El cominciò: “Qual fortuna o destino
anzi l’ultimo dì qua giù ti mena?
e chi è questi che mostra ‘l cammino?”.
46
“Là sù di sopra, in la vita serena”,
rispuos’io lui, “mi smarri’ in una valle,
avanti che l’età mia fosse piena.
49
Pur ier mattina le volsi le spalle:
questi m’apparve, tornand’io in quella,
e reducemi a ca per questo calle”.
52
Ed elli a me: “Se tu segui tua stella,
non puoi fallire a glorioso porto,
se ben m’accorsi ne la vita bella;
55
e s’io non fossi sì per tempo morto,
veggendo il cielo a te così benigno,
dato t’avrei a l’opera conforto.
58
1. Ora ci porta uno degli argini di pietra del Flegetónte. Il vapore, che si solleva dal fiumicello, fa
ombra sopra di essi e salva l’acqua e gli argini dalla
pioggia di fuoco. 4. Come i fiamminghi tra Wissant
e Bruges, temendo l’alta marea che si scaglia con
violenza contro i loro lidi, costruiscono il riparo
delle dighe, affinché il mare sia respinto; 7. e come
i padovani innalzano argini lungo il fiume Brenta,
per riparare dalle inondazioni le loro città ed i loro
borghi, prima che la Carinzia (=l’Austria meridionale) senta il caldo, che provoca le piene del fiume,
10. a somiglianza di queste dighe eran fatti gli argini di quel fiumicello, anche se il costruttore, chiunque sia stato (=Dio), non li fece né così alti né
così grandi. 13. Ci eravamo già tanto allontanati
dalla selva dei suicidi, che io non avrei visto
dov’era, se mi fossi voltato indietro, 16. quando incontrammo una schiera di anime, che venivano lungo l’argine. Ognuna di esse ci guardava come ci si
suol 19. guardare la sera del novilunio: aguzzavano
gli occhi verso di noi, come fa il vecchio sarto con
la cruna dell’ago. 22. Guardato così da tale schiera,
fui riconosciuto da uno, che mi prese per un lembo
della veste e gridò: «Che sorpresa!». 25. Quando
stese il braccio verso di me, io fissai gli occhi nel
suo volto devastato dal fuoco, così che il suo viso
sfigurato non 28. impedì a me di riconoscerlo. E,
puntando la mano verso la sua faccia, risposi: «Voi
siete qui, ser Brunetto?». 31. Ed egli: «O figlio mio, non ti dispiaccia se Brunetto Latini ritorna un po’
indietro con te e lascia andare la fila dei suoi compagni». 34. Io gli dissi: «Per quel che posso, vi prego di accompagnarmi; e, se volete che io mi fermi
con voi, lo farò, se lo permette costui, che sto seguendo». 37. «O figlio» disse, «chiunque di questa
schiera si arresta un momento, giace poi [per terra]
cent’anni senza potersi riparare [con le mani dalle
fiamme], quando il fuoco lo ferisce. 40. Perciò continua a camminare: io ti seguirò a lato e poi raggiungerò la mia compagnia, che va piangendo le
sue pene eterne.» 43. Io non osavo scendere dalla
strada per andare al suo fianco, ma tenevo il capo
chino come uno che cammini con un comportamento riverente. 46. Egli cominciò: «Quale fortuna
(=caso) o quale destino (=grazia divina) ti conduce
quaggiù prima della morte? E chi è costui, che ti
mostra il cammino?». 49. «Lassù nella vita serena»
gli risposi, «mi smarrii in una valle prima di aver
raggiunto la metà della mia vita. 52. Soltanto ieri
mattina le volsi le spalle. Mi apparve costui, mentre
stavo ritornando in essa, e mi riconduce a casa per
questa via.» 55. Ed egli a me: «Se tu segui la tua
stella, non puoi mancar di ottenere fama e gloria, se
ho visto bene quando ero nella vita bella. 58. E, se
io non fossi morto così presto, vedendo il cielo così
benigno nei tuoi riguardi, avrei sostenuto la tua opera [di moralista e di cittadino].
Divina commedia. Inferno, a cura di P. Genesini 61
Ma quello ingrato popolo maligno
che discese di Fiesole ab antico,
e tiene ancor del monte e del macigno,
61
ti si farà, per tuo ben far, nimico:
ed è ragion, ché tra li lazzi sorbi
si disconvien fruttare al dolce fico.
64
Vecchia fama nel mondo li chiama orbi;
gent’è avara, invidiosa e superba:
dai lor costumi fa che tu ti forbi.
67
La tua fortuna tanto onor ti serba,
che l’una parte e l’altra avranno fame
di te; ma lungi fia dal becco l’erba.
70
Faccian le bestie fiesolane strame
di lor medesme, e non tocchin la pianta,
s’alcuna surge ancora in lor letame,
73
in cui riviva la sementa santa
di que’ Roman che vi rimaser quando
fu fatto il nido di malizia tanta”.
76
“Se fosse tutto pieno il mio dimando”,
rispuos’io lui, “voi non sareste ancora
de l’umana natura posto in bando;
79
ché ‘n la mente m’è fitta, e or m’accora,
la cara e buona imagine paterna
di voi quando nel mondo ad ora ad ora
82
m’insegnavate come l’uom s’etterna:
e quant’io l’abbia in grado, mentr’io vivo
convien che ne la mia lingua si scerna.
85
Ciò che narrate di mio corso scrivo,
e serbolo a chiosar con altro testo
a donna che saprà, s’a lei arrivo.
88
Tanto vogl’io che vi sia manifesto,
pur che mia coscienza non mi garra,
che a la Fortuna, come vuol, son presto.
91
Non è nuova a li orecchi miei tal arra:
però giri Fortuna la sua rota
come le piace, e ‘l villan la sua marra”.
94
Lo mio maestro allora in su la gota
destra si volse in dietro, e riguardommi;
poi disse: “Bene ascolta chi la nota”.
97
Né per tanto di men parlando vommi
con ser Brunetto, e dimando chi sono
li suoi compagni più noti e più sommi.
100
Ed elli a me: “Saper d’alcuno è buono;
de li altri fia laudabile tacerci,
ché ‘l tempo sarìa corto a tanto suono.
103
In somma sappi che tutti fur cherci
e litterati grandi e di gran fama,
d’un peccato medesmo al mondo lerci.
106
Priscian sen va con quella turba grama,
e Francesco d’Accorso anche; e vedervi,
s’avessi avuto di tal tigna brama,
109
colui potei che dal servo de’ servi
fu trasmutato d’Arno in Bacchiglione,
dove lasciò li mal protesi nervi.
112
Di più direi; ma ‘l venire e ‘l sermone
più lungo esser non può, però ch’i’ veggio
là surger nuovo fummo del sabbione.
115
Gente vien con la quale esser non
deggio.
Sieti raccomandato il mio Tesoro
nel qual io vivo ancora, e più non cheggio”.
118
61. Ma quel popolo ingrato e malvagio, che anticamente discese da Fiesole e che è ancor ruvido e
duro come il monte e la roccia, 64. ti diventerà nemico perché ti comporti bene. Ciò è comprensibile,
perché non può succedere che tra gli aspri sorbi dia
frutti il dolce fico. 67. Un vecchio proverbio sulla
terra li chiama ciechi: è gente avara, invidiosa e superba. Tiènti pulito dai loro costumi! 70. La tua fortuna ti riserva tanto onore, che ambedue le fazioni
vorranno farti a pezzi, ma l’erba sarà lontana dal
bécco (=non cadrai nelle loro mani)! 73. Le bestie
venute da Fiesole si sbranino pure fra loro, ma non
tocchino la pianta sana, se nel loro letame ne cresce
ancora qualcuna, 76. nella quale riviva la santa discendenza di quei Romani che vi rimasero, quando
fu fondato quel nido pieno di malizia». 79. «Se il
mio desiderio fosse stato pienamente esaudito» risposi, «voi sareste ancora vivo, 82. perché nella
memoria mi è impressa, ed ora mi commuove, la
cara e buona immagine paterna che ho di voi, quando nel mondo nei nostri incontri 85. m’insegnavate
come l’uomo si eterna [sulla terra con la fama]. E,
quanto io abbia gradito questo insegnamento, sarà
espresso chiaramente dalle mie parole finché vivrò.
88. Scrivo nella mia memoria ciò che m’avete detto
del mio futuro e lo conservo con l’altra predizione
(=quella di Farinata degli Uberti), per farmelo spiegare da una donna (=Beatrice) che saprà farlo, se
arrivo fino a lei. 91. Voglio soltanto che vi sia chiaro, purché la mia coscienza non mi rimorda, che ai
colpi della Fortuna, quali che siano, io son pronto.
94. Non è nuovo per le mie orecchie questo anticipo
di sventura. Perciò la Fortuna giri pure la sua ruota,
come le piace, ed il contadino giri pure la sua zappa.» 97. Allora il mio maestro si volse indietro con
la guancia destra, mi guardò, poi disse: «Ascolta
con profitto chi annota [nella memoria] ciò [che ha
udito]». 100. Per questo intervento non smetto di
parlare con ser Brunetto e domando chi sono i suoi
compagni più conosciuti e più grandi. 103. Ed egli
a me: «È bene che tu sappia di qualcuno, ma è meglio che taccia degli altri, perché il tempo sarebbe
troppo breve per nominarli. 106. Insomma sappi che
tutti furono chierici e letterati grandi e di gran fama, e si sono macchiati in vita dello stesso peccato.
109. Con quella turba disgraziata se ne va il grammatico Prisciano ed anche il giurista Francesco
d’Accorso; e, se tu avessi avuto desiderio di tale
sozzura, 112. potevi veder colui (=Andrea de’
Mozzi), che dal servo dei servi (=papa Bonifacio
VIII) fu trasferito dal vescovado di Firenze a quello
di Vicenza, dove, morendo, lasciò le sue energie,
così malamente spese. 115. Ti direi di più, ma non
posso venir con te e parlarti più a lungo, perché vedo là una nuova nuvola sorgere dal sabbione. 118.
Vien gente con la quale non devo essere. Ti raccomando il mio Tesoro, nel quale io vivo ancora, e
non ti chiedo altro». 
Divina commedia. Inferno, a cura di P. Genesini 62
Poi si rivolse, e parve di coloro
che corrono a Verona il drappo verde
per la campagna; e parve di costoro
121
quelli che vince, non colui che perde. 124
121. Poi si volse [per raggiungere la sua schiera] e
parve uno di quelli che a Verona corrono in campagna per vincere il palio verde; e parve di costoro
124. colui che vince, non colui che perde.
I personaggi
Brunetto Latini (Firenze 1220ca.-Firenze 1294) è
un uomo di lettere che si occupa anche di pubblici
affari. È di parte guelfa. Si trova in Francia, di ritorno da un’ambasceria presso Alfonso X di Castiglia,
quando è sorpreso dalla notizia della sconfitta dei
guelfi a Montaperti (1260). Preferisce rimanere in
Francia. Qui scrive in provenzale Li livre du Tresor
(o Tesoro), una sorta di enciclopedia che raccoglie
le conoscenze dell’epoca. L’opera ha un enorme
successo. La sconfitta dei ghibellini a Benevento
(1266) gli permette di tornare a Firenze, dove riveste numerose cariche. Inizia il Tesoretto, un poemetto allegorico e morale, che rimane incompiuto. Insegna pure retorica ed ha anche Dante tra i suoi occasionali allievi.
Quel popolo ingrato sono i fiorentini. Secondo una
leggenda Firenze è fondata da pochi romani (vv. 76-
77) e dai fiesolani superstiti dopo che la città, che si
schiera con Catilina e gli altri congiurati, è distrutta
(63 a.C.). La presenza di questi due popoli dai caratteri opposti è la causa dei continui conflitti cittadini.
Prisciano di Cesarea (Asia Minore) (sec. VI d.C.) è
un famoso grammatico. Compone le Institutiones
grammaticae, uno dei testi di grammatica più diffusi nel Medio Evo. Soltanto Dante dice che è omosessuale. Forse il poeta lo confonde con il grammatico e vescovo Prisciano (sec. IV d.C.), di cui parla un
documento bolognese del 1294.
Francesco d’Accorso (1225-1293) è un celebre giurista bolognese. Insegna diritto a Bologna, ma anche
ad Oxford, dove è chiamato da re Edoardo I d’Inghilterra. Più che di omosessuale, ha fama di usuraio.
Andrea de’ Mozzi (?-1296) è cappellano del papa
Alessandro IV e poi di Gregorio IX, quindi è vescovo di Firenze. Nel 1295 è trasferito dal papa Bonifacio VIII nella sede vescovile di Vicenza, dove
muore. Anche le cronache dell’epoca parlano della
sua vita scandalosa.
Commento
1. Il canto ha un inizio piano, come molti altri,
quindi ha il colpo d’ala: un dannato tira il mantello
di Dante, che scopre con sorpresa che si tratta di
Brunetto Latini, suo maestro di retorica. Da questo
punto in poi il canto è dedicato al dialogo a due tra
maestro e discepolo, ascoltato con attenzione da
Virgilio, che si tiene in disparte e che fa una battuta
soltanto alla fine. Dante dimostra deferenza verso il
maestro. Brunetto chiede a Dante come sia giunto
fin lì. Il poeta gli risponde genericamente che si è
perso in una valle e che Virgilio lo sta riaccompagnando a casa. Brunetto dimentica la domanda e la
risposta, per esprimere antiche riflessioni: «Se tu segui la tua stella, otterrai grandi risultati, se ho visto
bene quand’ero in vita. Io ti avrei anche aiutato, vedendo che il cielo ti era favorevole. Ma sono morto
troppo presto». Quindi il maestro si scaglia con violenza estrema e con parole di fuoco contro i fiorentini, che sono bestie, e lo mette in guardia contro di
essi, perché cercheranno di fargli la pelle (vv. 61-
78). Dante risponde senza alzare la voce e con la
deferenza di uno scolaro: «Io avrei voluto che voi
viveste ancora, perché nella mia memoria ho ancora
impressa l’immagine paterna che ho di voi, quando,
in vita, m’insegnavate come l’uomo si eterna con la
fama». Quindi il poeta, alzando la voce, si dice
pronto ad affrontare tutto ciò che gli riserva la Fortuna (=la Provvidenza divina). Virgilio, in silenzio
fino a quel momento, interviene ed approva. Dante
chiede quindi chi sono i compagni di pena. Brunetto risponde rapidamente: sono tutti letterati grandi e
di grande fama. E fa tre nomi. Quindi si congeda
dal discepolo: non può stare con i nuovi arrivati.
Prima di andarsene di corsa, gli raccomanda il suo
Tesoro, nel quale egli vive ancora. Con la fuga poco dignitosa di Brunetto, che a Verona avrebbe vinto il palio, Dante prende le distanze dal maestro e
riprende il cammino.
2. Attraverso le ultime parole del maestro Dante si
dimostra duro con gli intellettuali, che accusa di essere omosessuali. Tuttavia riconosce ad essi la capacità di essere grandi spiritualmente. Forse ha attribuito loro vizi che non hanno e forse ha confuso
Prisciano con un altro Prisciano (o gli ha attribuito
perfidamente un vizio che non aveva). Non è questo
l’atteggiamento adatto per leggere il testo dantesco.
Il poeta non si è proposto di fare storia o cronaca.
Non è compito suo. Si è proposto di fare il poeta, il
profeta, il riformatore politico e sociale. Perciò segue le leggi della poesia e adopera tutti gli artifici
della narrazione, tra cui l’eccesso, l’esagerazione,
il sarcasmo, l’ironia, l’invettiva ecc., per rendere
più efficaci le sue parole. Se non facesse così, non
riuscirebbe a tenere vivi l’attenzione e il coinvolgimento del lettore e a trasmettergli le sue idee.
3. Dante ricorda con affetto la cara e buona immagine paterna di Brunetto, perché questi durante i loro incontri sulla terra gli ha insegnato come l’uomo
si eterna, qui su questa terra, con la fama. In questo
canto come in altri il poeta distingue l’insegnamento del maestro, che egli valuta positivamente,
dal suo comportamento morale, che egli condanna.
Un dannato può essere condannabile per un aspetto
ed ammirevole per un altro. Ciò vale per Brunetto
Latini ma anche per Ciacco, Farinata degli Uberti,
Pier delle Vigne, Ulisse ecc.
3.1. Dante condanna il peccato del maestro, perché
è un’azione contro la natura, e la natura è ministra
di Dio. Ma il peccato è anche contro la società,
danneggiata sia perché l’omosessuale tendenzialmente non genera figli, sia perché non riserva il debito amore alle donne. Nelle società tradizionali i 
Divina commedia. Inferno, a cura di P. Genesini 63
valori erano chiaramente definiti e chi non li faceva
propri era emarginato. E Firenze è talmente preoccupata del diffondersi dell’omosessualità, che nel
Duecento emana leggi per fermare il fenomeno.
4. Il poeta distingue una paternità biologica da una
paternità spirituale: non cita mai i suoi genitori (cita
però i suoi antenati), cita invece Brunetto Latini,
che ha costumi poco raccomandabili, ma che è stato
senz’altro un buon maestro, perché gli ha insegnato
come l’uomo si eterna con la fama. Lo stilnovismo,
fin da Guido Guinizelli che ne scrive la canzonemanifesto (1274), dà più importanza alla vita spirituale dell’individuo che alla nobiltà di sangue: la
prima è il risultato dell’impegno personale e degli
sforzi dell’individuo, la seconda è soltanto una questione di eredità di sangue, di cui non si ha alcun
merito.
5. La paternità naturale si realizza nei figli. La paternità spirituale si realizza nelle proprie opere (il
Tesoretto) o nell’insegnamento che si trasferisce ai
discepoli. Ambedue le forme di paternità permettono alla famiglia o all’individuo di sopravvivere a se
stesso e di perpetuarsi nel tempo, insomma di acquisire un’immortalità che non è diretta, ma si realizza
in una numerosa discendenza e nella fama presso i
posteri.
5.1. In Pd VIII, 85-148, il poeta affronta con impegno il problema dell’ereditarietà dei caratteri: Dio
ha distribuito sulla terra i caratteri che servono ad
una società giusta e funzionante; l’uomo però costringe a diventare sacerdote chi è nato per impugnare la spada, perciò la società umana è sempre in preda ai conflitti e al disordine.
6. Dante riprende il problema della fama in Pg XI,
82-117, quando incontra il miniaturista Oderisi da
Gubbio, poi in Pd XVII, 106-142, quando incontra il
trisavolo Cacciaguida. Oderisi dice che in vita voleva primeggiare nell’arte della miniatura, ma che ora
vede che la fama è come un battito di ciglia rispetto
all’eternità. Alla domanda del poeta se, ritornato
sulla terra, dovrà dire tutto ciò che ha visto (ma allora le sue parole saranno a molti indigeste) o se dovrà
tacere (ma allora non acquisterà fama presso i posteri), Cacciaguida risponde che dovrà dire tutto ciò
che ha visto, perché questa è la missione che gli è
stata assegnata. Dante quindi ne dà un giudizio articolato: da un punto di vista terreno, è un valore da
raggiungere; da un punto di vista ultraterreno, è come un soffio di vento, che ora spira di qui, ora di lì;
e che muta nome perché muta lato da cui soffia.
6.1. Il poeta aveva affrontato il problema della fama
fin da If III, 31-69, con gli ignavi, coloro che non
avevano fatto nessuna azione né onorevole né disonorevole, che meritasse di farli ricordare dopo la
morte. La risposta di Virgilio era stata durissima:
«Non ragioniam di lor, ma guarda e passa» (If III,
51). Nelle società tradizionali uno dei valori più
sentiti era quello di farsi ricordare dai figli e dai nipoti, in nome di una corrispondenza di affetti e di
ricordi che coinvolgeva i vivi verso i morti e i vivi
verso i loro discendenti. La vita e le società tradizionali riservavano più spazio, più tempo e più ricordi al passato e al futuro. Le società postindustriali moderne si proiettano unicamente nel
presente e nell’immediato futuro. Non lo fanno per
cattiva volontà o per una scelta consapevole, ma
perché non hanno tempo per comportarsi in altro
modo.
7. Dante aveva affrontato in precedenza il problema
della Fortuna, cioè della Provvidenza cristiana (If
VII, 73-96). A Virgilio aveva affidato il compito di
darne la formulazione più estesa del poema: 73.
«Colui (=Dio) il cui sapere trascende tutto, fece i
cieli e diede loro l’intelligenza angelica che li conduce, così che ogni intelligenza trasmette la luce al
cielo specifico, 76. distribuendo in modo equo la
luce. Similmente ai beni di questo mondo prepose
un’amministratrice e una guida generale (=la Fortuna), 79. che permutasse a tempo debito i beni vani
(=terreni) da un popolo all’altro e da una famiglia
all’altra, oltre le capacità di opporre resistenza della ragione umana. 82. Per questo motivo un popolo
domina e un altro è dominato, seguendo il giudizio
di costei, che è nascosto come il serpente nell’erba.
85. Il vostro sapere non può contrastarla: essa provvede [ai cambiamenti], giudica [il momento opportuno] e persegue i suoi fini come le altre intelligenze [perseguono] i loro. 88. Le sue permutazioni non
conoscono sosta: la necessità [di trasferire i beni] la
fa essere veloce. Perciò spesso avviene che qualcuno cambi completamente la sua condizione [sociale]. 91. Questa è colei che è tanto ingiuriata anche
da coloro che dovrebbero lodarla. E [invece] a torto
la ricoprono di biasimi e le attribuiscono una cattiva
fama. 94. Ma essa continua a rimanere beata e non
ode queste [denigrazioni]. Con le altre intelligenze
angeliche muove lietamente la sua sfera e gode per
la sua beatitudine». In séguito la storia dell’impero,
tratteggiata dall’imperatore Giustiniano, mostra
come la Provvidenza abbia usato i grandi personaggi come strumenti per i suoi fini (Pd VI, 1-96). Il
poeta si dice pronto ai colpi della Fortuna avversa
(vv. 91-96), ma le invettive di tutta l’opera mostrano che non lo ha fatto volentieri.
7.1. Brunetto Latini parla di fortuna, Dante invece
parla di Fortuna. La differenza è notevole: il maestro ha una visione conforme agli antichi e per così
dire laica della fortuna; il poeta ha una visione cristiana della stessa: la Fortuna è “ministra di Dio”
ed esegue i disegni di Dio.
7.2. Dante dice: «La fortuna dia pure i colpi a me,
come il villano dà i colpi alle zolle. Ma io sarò indifferente ad essi, mi preoccuperò soltanto della
mia rettitudine morale». Sono buoni propositi. E,
quando li dimentica, se li fa ripetere da Virgilio:
«Vien dietro a me, e lascia dir le genti: Sta come
torre ferma, che non crolla Già mai la cima per
soffiar di venti» (Pg V, 13-15).
8. Il canto ha un inizio piano, continua con la sorpresa dell’incontro del poeta con il maestro. Prosegue in tono tranquillo (il dialogo tra il poeta ed il
maestro). Quindi si alza di tono, prima con
l’invettiva di Brunetto contro le bestie discese da
Fiesole, cioè i fiorentini, poi con la risposta tutta
infuocata di Dante. Quindi c’è un abbassamento di
tensione (il poeta chiede al maestro chi sono i suoi 
Divina commedia. Inferno, a cura di P. Genesini 64
compagni di pena). Infine procede verso la conclusione: Brunetto raccomanda il suo Tesoro, nel quale
vive ancora. La conclusione (il poeta paragona il
maestro a uno di quelli che a Verona corrono per il
palio) raffredda in modo rapidissimo la tensione
precedente: il poeta prende le distanze dal maestro e
chiude il canto. Anche altrove Dante contrappone
due (o più) parti di un canto – una fredda (o tiepida
o neutra) e una esplosiva –, quindi conclude in modo
secco e netto in pochi versi. In diversi casi elimina
anche la conclusione: l’anonimo fiorentino che
s’impicca nelle sue case (If XIV, 139-152) o la morte di Ulisse (If XXVI, 136-142).
9. Dante scrittore è velenoso nei confronti di Brunetto. Gli fa dire: «Tiènti lontano dai costumi poco
raccomandabili dei fiorentini» (v. 69). Il sottinteso è
che egli si è tenuto lontano anche dai costumi poco
raccomandabili del maestro. La battuta, che non fuoriesce dal linguaggio normalizzato né dal linguaggio
quotidiano, mostra la complessità del linguaggio: il
linguaggio non è puramente descrittivo né è univoco: è importante ciò che dice ma anche – e forse di
più – quel che sottintende, quel che non dice. Oltre
a ciò un gesto o un atteggiamento non ha soltanto
una importanza funzionale (spingo il carro con le
mani), ma anche una dimensione simbolica (il segno
delle fiche, che Vanni Fucci, un ladro di Pistoia, fa
in spregio della divinità) o esemplare (i personaggi
sono figure di altro) o di altro tipo. Insomma il linguaggio è pluristratificato e i testi vanno letti secondo i quattro sensi delle scritture, che forse sono di
più. E spesso quel che non vien detto, che viene sottinteso o taciuto o alluso, è più importante di quel
che vien detto.
9.1. Per tutto il poema il poeta è attento ai gesti e ai
comportamenti dei personaggi. Il canto più esagitato
è forse If XXX, quando Mastro Adamo e Sinone,
greco di Troia, si scambiano due pugni e molte invettive. Ma anche Pg V, dove Dante descrive il
comportamento di chi, nel gioco della mora, vince e
di chi perde.
10. Brunetto lancia una durissima invettiva conto i
fiorentini, che ricopre di molteplici offese. Altre invettive sono contro i papi simoniaci (If XIX, 90-
118), contro Firenze (If XXVI, 1-6), contro Pisa e
contro Genova (If XXXIII, 79-90 e 151-157), contro
i prìncipi d’Italia (Pg VI, 76-151) ecc. L’invettiva è
un genere letterario diffuso ed apprezzato, che doveva rispettare numerosi criteri formali. In genere
chi la lanciava si preoccupava di non cadere nelle
mani di chi era oggetto dell’invettiva, altrimenti poteva rimpiangere il momento in cui l’aveva scritta.
La cosa curiosa è che le civiltà del passato che avevano una popolazione analfabeta quasi totale avevano una cura per la retorica e per la comunicazione di
gran lunga superiore alle civiltà moderne caratterizzate dall’industrializzazione e dal terziario avanzato. Il motivo è semplice: le società tradizionali, cioè
agricole, avevano più tempo da dedicare ai propri
progetti. Perciò i progetti erano meglio eseguiti. Ben
inteso, avere più tempo può anche significare semplicemente che c’erano meno impegni e meno cose
da fare. Oggi invece la società di massa, basata su
un consumismo spinto ed esasperato e sulla produzione di sempre nuovi status symbol, produce merci
– ed anche i libri e la cultura sono merci – che si
comperano, (forse) si leggono e poi si buttano. La
quantità sostituisce la qualità.
11. Dante conclude il canto in modo originale: fa
correre il maestro in modo disonorevole e lo paragona a uno che a Verona corre il palio e lo vince. Il
paragone è particolarmente intenso ed efficace per
due motivi: a) è concreto ed è legato alla vita quotidiana del lettore, e b) è associato ad un avvenimento sociale – il palio – che coinvolge fortemente
lo spettatore. Il poeta presta attenzione anche alle
chiusure dei canti, e si preoccupa di variarle continuamente. I goffi e reiterati svenimenti dei primi
canti sono scomparsi (If III, 135; V, 142).
12. Con il maestro, come in molti altri casi particolarmente importanti, il poeta usa il principio
dell’eccesso: quale potrebbe essere la maggiore offesa in un mondo in cui la virilità è valore supremo?
Chiaramente l’omosessualità. Così il poeta accusa il
maestro di sodomia. In tal modo la figura di Brunetto s’imprime più fortemente nell’immaginazione
del lettore. Il gesto con cui Brunetto si fa riconoscere da Dante è espressivo e potente per la sua volgarità: lo prende per il mantello e glielo tira. Nella
vita faceva così per avvicinarsi agli altri uomini e,
in particolare, ai suoi studenti. Ma il poeta finge
d'ignorare il peccato del maestro, che invece è ben
piantato in fronte al lettore. E, per contrasto, rivendica i suoi costumi fortemente virili: “Il mio maestro è all’inferno, io certamente non vi andrò per
quel suo peccato. Però era un bravo maestro!”. Anche in questo caso egli usa il principio del contrasto: una cosa bianca è più bianca vicino a una cosa
nera. Un omosessuale è ancora più volgare e spregevole davanti a chi non lo è; e chi non è omosessuale è ancora più onesto e degno di ammirazione
agli occhi del lettore. Queste tecniche retoriche ci
sono, ma il lettore fa fatica a vederle e cade coinvolto nel tranello che lo scrittore gli tende. Alla fine del canto il poeta reagisce violentemente nei
confronti del maestro: lo maltratta, facendolo volgarmente correre come un personaggio da fiera.
Chiaramente tutto ciò è giusto: maltrattare un omosessuale, che offende la parte maschile dell’umanità, che offende la virilità, che non compie i
suoi doveri nei confronti delle donne (che hanno
bisogno di figli per sentirsi realizzate) e della società (che ha bisogno di cittadini per esistere e per
funzionare, e la mortalità era costantemente elevatissima), è del tutto legittimo. Anzi è riprovevole
non farlo.
12.1. Oggi i valori sono cambiati e in nome di un
principio di tolleranza male inteso si devono rispettare anche coloro che non hanno alcun rispetto per
quegli altri che sono la maggioranza. Il paradosso
delle società tolleranti e democratiche è che impongono alla maggioranza dei cittadini di rispettare
i valori della minoranza e non impongono alle minoranze devianti di rispettare i valori della maggioranza. I diritti dei meno valgono maggiormente dei
diritti dei più. Chi offende i diritti o i valori della 
Divina commedia. Inferno, a cura di P. Genesini 65
maggioranza non è punito, anzi è considerato un eroe, un trasgressivo. Invece chi non rispetta i valori
delle minoranze è accusato di ogni crimine e di ogni
nefandezza. Le società tradizionali erano molto più
democratiche. D’altra parte – se si deve accettare
l’analisi sociologica di H. Marcuse (1898-1979), un
filosofo tedesco che influenza la contestazione giovanile degli anni Sessanta – la società consumistica
impone la tolleranza non perché essa sia un valore
sociale di convivenza, ma perché l’individuo, distolto dai suoi specifici valori che vengono sostituiti da
valori massificati e messi tutti sullo stesso piano, si
dedica a tempo pieno al valore universale delle società industrializzate: la merce e il consumo della
merce.
13. Anche la Divina commedia è piena di sesso:
Francesca e Paolo e il sesso normale, cioè secondo
natura, anche se fuori del matrimonio e con produzione di corna (If V, 97-107), Brunetto Latini e il
sesso contro natura (If XV, 31-42 e 100-114). Ma
molti dannati sono nudi, a dimostrare la loro perdita
di dignità: gli ignavi (If III, 31-69), come gli scialacquatori e i prodighi (If XIII, 115-126). Nelle altre due cantiche si trovano retroscena sessuali un po’
diversi. In purgatorio Nino Visconti si lamenta perché la moglie lo ha dimenticato e si è risposata: ciò
dimostra quanto l’amore di una donna diminuisce, se
non è ravvivato dagli occhi e dal tatto (Pg VIII, 73-
78). In paradiso s’incontrano due donne di malaffare: Cunizza da Romano, una ninfomane che non si
faceva pagare e che cambia vita soltanto in tarda età; e Raab, una prostituta cananea che si concedeva
ad amici e a nemici, purché paganti, e che cambia
mestiere quando ha messo da parte un gruzzolo sufficiente per la vecchiaia (Pd IX, 25-36; e 112-126).
14. La punizione dei sodomiti rimanda alla pioggia
di fuoco e di zolfo con cui Dio punisce la città di
Sodoma e di Gomorra (Gn 18, 20 e 19, 24-25), i cui
abitanti praticavano largamente questo vizio. Dalla
città di Sodoma deriva anche il loro nome.
La struttura del canto è semplice: 1) i due poeti seguono la riva del fiume Flegetónte, quando un dannato riconosce Dante; 2) è Brunetto Latini, maestro
del poeta, che prevede per lui un grande futuro ma
lo mette in guardia dai fiorentini, che lo vogliono
fare a pezzi; 3) Dante dice che ha ancora impressa
nella memoria l’immagine paterna di Brunetto, perché gli ha insegnato come l’uomo si eterna con la
fama; quindi 4) il poeta chiede chi sono i suoi compagni di pena; 5) il dannato gli risponde, poi raccomanda il suo Tesoro, nel quale vive ancora; e 6)
raggiunge di corsa i suoi compagni.
Divina commedia. Inferno, a cura di P. Genesini 66
Canto XIX
O Simon mago, o miseri seguaci
che le cose di Dio, che di bontate
deon essere spose, e voi rapaci
1
per oro e per argento avolterate,
or convien che per voi suoni la tromba,
però che ne la terza bolgia state.
4
Già eravamo, a la seguente tomba,
montati de lo scoglio in quella parte
ch’a punto sovra mezzo ‘l fosso piomba.
7
O somma sapienza, quanta è l’arte
che mostri in cielo, in terra e nel mal mondo,
e quanto giusto tua virtù comparte!
10
Io vidi per le coste e per lo fondo
piena la pietra livida di fóri,
d’un largo tutti e ciascun era tondo.
13
Non mi parean men ampi né maggiori
che que’ che son nel mio bel San Giovanni,
fatti per loco d’i battezzatori;
16
l’un de li quali, ancor non è molt’anni,
rupp’io per un che dentro v’annegava:
e questo sia suggel ch’ogn’omo sganni.
19
Fuor de la bocca a ciascun soperchiava
d’un peccator li piedi e de le gambe
infino al grosso, e l’altro dentro stava.
22
Le piante erano a tutti accese intrambe;
per che sì forte guizzavan le giunte,
che spezzate averien ritorte e strambe.
25
Qual suole il fiammeggiar de le cose unte
muoversi pur su per la strema buccia,
tal era lì dai calcagni a le punte.
28
“Chi è colui, maestro, che si cruccia
guizzando più che li altri suoi consorti”,
diss’io, “e cui più roggia fiamma succia?”.
31
Ed elli a me: “Se tu vuo’ ch’i’ ti porti
là giù per quella ripa che più giace,
da lui saprai di sé e de’ suoi torti”.
34
E io: “Tanto m’è bel, quanto a te piace:
tu se’ segnore, e sai ch’i’ non mi parto
dal tuo volere, e sai quel che si tace”.
37
Allor venimmo in su l’argine quarto:
volgemmo e discendemmo a mano stanca
là giù nel fondo foracchiato e arto.
40
Lo buon maestro ancor de la sua anca
non mi dipuose, sì mi giunse al rotto
di quel che si piangeva con la zanca.
43
“O qual che se’ che ‘l di sù tien di sotto,
anima trista come pal commessa”,
comincia’ io a dir, “se puoi, fa motto”.
46
Io stava come ‘l frate che confessa
lo perfido assessin, che, poi ch’è fitto,
richiama lui, per che la morte cessa.
49
Ed el gridò: “Se’ tu già costì ritto,
se’ tu già costì ritto, Bonifazio?
Di parecchi anni mi mentì lo scritto.
52
Se’ tu sì tosto di quell’aver sazio
per lo qual non temesti tòrre a ‘nganno
la bella donna, e poi di farne strazio?”.
55
Tal mi fec’io, quai son color che stanno,
per non intender ciò ch’è lor risposto,
quasi scornati, e risponder non sanno.
58
1. O mago Simone, o voi, miserabili suoi seguaci,
che le cose di Dio, le quali devon esser date come
spose ai buoni, voi rapaci per oro e per argento date
in adulterio, 4. ora per voi suonerà la tromba del
mio canto, perché state nella terza bolgia. 7. Nella
bolgia seguente, eravamo già saliti in quella parte
dello scoglio-ponticello, che sovrasta a perpendìcolo il mezzo della fossa. 10. O somma sapienza,
quant’è grande l’arte che mostri in cielo, in terra e
nel mondo dei malvagi, e con quanta giustizia la
tua potenza distribuisce premi e castighi! 13. Per le
pareti scoscese e per il fondo della bolgia io vidi la
pietra livida piena di fori, tutti ugualmente larghi e
circolari. 16. Non mi apparivano più piccoli né più
grandi di quelli che si trovano nel mio bel battistero
di san Giovanni, destinati alla funzione di battezzatoi, 19. uno dei quali, non molti anni or sono, io
ruppi per salvare un tale che vi stava annegando
dentro: e questa sia l’interpretazione definitiva, che
smentisca ogni altra interpretazione. 22. Dall’apertura di ciascun foro sporgevano i piedi e le gambe di un peccatore sino ai polpacci, il resto del corpo rimaneva dentro. 25. Tutti [i dannati] avevano le
piante dei piedi accese, perciò le giunture guizzavano così forte, che avrebbero spezzato legami di
vimini attorti e corde di erbe intrecciate. 28. Le
fiamme si muovevano dai calcagni alle punte dei
piedi, come il fiammeggiare delle cose unte si muove soltanto sulla loro superficie. 31. «O maestro,
chi è colui che soffre tormenti più degli altri suoi
compagni» dissi, «e che è lambìto da una fiamma
più rossa?» 34. Ed egli a me: «Se vuoi che ti porti
laggiù seguendo la strada meno ripida, saprai da lui
il nome e le colpe». 37. Ed io: «Tanto mi piace
[andar giù] quanto piace a te: tu sei il mio signore,
sai che non mi allontano da quel che tu vuoi e sai
anche quel che io lascio inespresso». 40. Allora venimmo sul quarto argine, volgemmo e discendemmo
laggiù, a sinistra, nel fondo pieno di buche e stretto.
43. Il buon maestro non mi depose dalle sue anche,
finché non giunse vicino al pozzetto di quel dannato, che piangeva con le gambe. 46. «Chiunque tu
sia, o anima trista, conficcata come un palo [nel terreno], che hai in basso quel che va in alto» io cominciai a dire, «parla, se puoi.» 49. Io stavo in attesa come il frate che confessa il perfido assassino, il
quale, dopo che è capovolto, lo richiama per ritardare ancora un po’ la morte. 52. Ed egli gridò: «Sei
tu già qui in piedi, sei tu già qui in piedi, o Bonifacio? Di parecchi anni mi mentì la mia conoscenza
del futuro. 55. Ti sei saziato così presto di quella
ricchezza, per la quale non temesti di prender con
l’inganno la bella donna (=la Chiesa) e poi di farne
strazio?». 58. Io mi feci come colui che, non comprendendo ciò che gli vien risposto, resta come
scornato e non sa rispondere. 
Divina commedia. Inferno, a cura di P. Genesini 67
Allor Virgilio disse: «Dilli tosto:
“Non son colui, non son colui che
credi»”;
e io rispuosi come a me fu imposto.
61
Per che lo spirto tutti storse i piedi;
poi, sospirando e con voce di pianto,
mi disse: “Dunque che a me richiedi?
64
Se di saper ch’i’ sia ti cal cotanto,
che tu abbi però la ripa corsa,
sappi ch’i’ fui vestito del gran manto;
67
e veramente fui figliuol de l’orsa,
cupido sì per avanzar li orsatti,
che sù l’avere e qui me misi in borsa.
70
Di sotto al capo mio son li altri tratti
che precedetter me simoneggiando,
per le fessure de la pietra piatti.
73
Là giù cascherò io altresì quando
verrà colui ch’i’ credea che tu fossi
allor ch’i’ feci ‘l sùbito dimando.
76
Ma più è ‘l tempo già che i piè mi
cossi
e ch’i’ son stato così sottosopra,
ch’el non starà piantato coi piè rossi:
79
ché dopo lui verrà di più laida opra
di ver’ ponente, un pastor sanza legge,
tal che convien che lui e me ricuopra.
82
Novo Iasón sarà, di cui si legge
ne’ Maccabei; e come a quel fu molle
suo re, così fia lui chi Francia regge”.
85
Io non so s’i’ mi fui qui troppo folle,
ch’i’ pur rispuosi lui a questo metro:
“Deh, or mi dì : quanto tesoro volle
88
Nostro Segnore in prima da san Pietro
ch’ei ponesse le chiavi in sua balìa?
Certo non chiese se non “Viemmi retro”.
91
Né Pier né li altri tolsero a Matia
oro od argento, quando fu sortito
al loco che perdé l’anima ria.
94
Però ti sta, ché tu se’ ben punito;
e guarda ben la mal tolta moneta
ch’esser ti fece contra Carlo ardito.
97
E se non fosse ch’ancor lo mi vieta
la reverenza delle somme chiavi
che tu tenesti ne la vita lieta,
100
io userei parole ancor più gravi;
ché la vostra avarizia il mondo attrista,
calcando i buoni e sollevando i pravi.
103
Di voi pastor s’accorse il Vangelista,
quando colei che siede sopra l’acque
puttaneggiar coi regi a lui fu vista;
106
quella che con le sette teste nacque,
e da le diece corna ebbe argomento,
fin che virtute al suo marito piacque.
109
Fatto v’avete Dio d’oro e d’argento;
e che altro è da voi a l’idolatre,
se non ch’elli uno, e voi ne orate cento?
112
Ahi, Costantin, di quanto mal fu matre,
non la tua conversion, ma quella dote
che da te prese il primo ricco patre!”.
115
E mentr’io li cantava cotai note,
o ira o coscienza che ‘l mordesse,
forte spingava con ambo le piote.
11
8
61. Allora Virgilio disse: «Digli sùbito: “Non son
colui, non son colui che credi!”». Io risposi come mi
fu detto. 64. Perciò lo spirito storse completamente
i piedi; poi, sospirando e con voce di pianto, mi disse: «E allora che cosa vuoi? 67. Se t’interessa tanto
sapere chi io sia, che perciò sei corso giù per la costa, sappi che vestii il gran manto papale. 70. Fui
vero figlio dell’orsa (=un Orsini) e così desideroso
[di ricchezza] per ingrandire gli orsetti (=i nipoti),
che lassù imborsai denaro, qui me stesso. 73. Sotto
il mio capo son trascinati gli altri papi simoniaci
che mi precedettero, appiattati dentro le fessure
della pietra. 76. Laggiù cascherò anch’io, quando
verrà colui che io credevo che tu fossi, quando ti
feci l’improvvisa domanda. 79. Ma il tempo, durante il quale mi son cotto i piedi e son rimasto così
sottosopra, è più lungo di quello che egli resterà
piantato con i piedi in fiamme. 82. Dopo di lui,
macchiato di colpe ben più vergognose, verrà da
ponente (=dalla Francia) un altro pastore senza legge (=papa Clemente V), che ricoprirà lui e me. 85.
Sarà un nuovo Giasone, del quale si legge nei Maccabei; e, come a questi fu arrendevole il suo re
(=Antioco Epifàne), così sarà con lui il re di Francia (=Filippo il Bello)». 88. Io non so se a questo
punto fui troppo temerario, perché gli risposi in
questo modo: «Deh, ora dimmi: quanto denaro volle
91. nostro Signore, quando affidò le chiavi a san
Pietro? Gli disse soltanto “Viènimi dietro”. 94. Né
Pietro né gli altri apostoli pretesero oro e argento da
Matìa, quando fu destinato al posto, che l’anima
malvagia (=Giuda Iscariota) perse. 97. Perciò sta’
pure così, perché sei punito a dovere, e custodisci
bene il denaro male acquistato, che ti rese ardito
contro Carlo d’Angiò. 100. E, se non me lo vietasse
la riverenza per le somme chiavi (=la sede papale)
che tenesti nella vita lieta, 103. io userei parole ancor più gravi, perché la vostra avarizia corrompe il
mondo, calpestando i buoni e sollevando i malvagi.
106. Parlò di voi Giovanni l’Evangelista, quando
vide colei (=la Roma dei papi) che siede sopra le
acque puttaneggiare con i re; 109. [proprio] quella
[donna] che nacque con sette teste (=i sette sacramenti e i sette doni dello Spirito Santo) e che ebbe
vigoroso aiuto dalle dieci corna (=i dieci comandamenti), finché il suo comportamento piacque a
suo marito. 112. Vi siete fatti un dio d’oro e
d’argento; e quale differenza c’è tra voi e gli adoratori di idoli, se non che essi ne adorano uno, mentre
voi ne adorate cento? 115. Ahi, o Costantino, di
quanto male fu causa non la tua conversione [al cristianesimo], ma quella donazione con cui facesti
ricco il primo papa (=Silvestro I)!». 118. Mentre gli
cantavo queste note, o rabbia o coscienza che lo
mordesse, scalciava fortemente con ambedue i piedi.
Divina commedia. Inferno, a cura di P. Genesini 68
I’ credo ben ch’al mio duca piacesse,
con sì contenta labbia sempre attese
lo suon de le parole vere espresse.
121
Però con ambo le braccia mi prese;
e poi che tutto su mi s’ebbe al petto,
rimontò per la via onde discese.
124
Né si stancò d’avermi a sé distretto,
sì men portò sovra ‘l colmo de l’arco
che dal quarto al quinto argine è tragetto.
127
Quivi soavemente spuose il carco,
soave per lo scoglio sconcio ed erto
che sarebbe a le capre duro varco.
130
Indi un altro vallon mi fu scoperto. 133
121. Io credo che le mie invettive piacessero alla
mia guida, che ascoltò con volto lieto il suono delle
mie franche parole. 124. Perciò mi prese con ambedue le braccia e, stringendomi al petto, risalì per
il sentiero da cui era discesa. 127. Non si stancò di
tenermi abbracciato strettamente e mi portò sopra il
ponte che collega il quarto ed il quinto argine. 130.
Qui depose dolcemente il carico, dolcemente a causa dello scoglio disagevole e ripido, che sarebbe
stato un passaggio difficile anche per le capre. 133.
Da qui mi si scoprì un’altra bolgia.
I personaggi
Simone secondo gli Atti degli apostoli (8, 9-24) era
un famoso mago di una città della Samaria. Quando
vede Pietro e Giovanni fare miracoli, chiede loro di
avere dietro compenso la stessa capacità. Pietro maledice lui e il suo denaro. Da Simone è detta simonia la colpa di chi fa commercio delle cose sacre.
Il papa Niccolò III (1277-1280), al secolo Giovanni
Gaetano Orsini, ha una condotta irreprensibile prima
di ricoprire la carica pontificia. Poi beneficia i parenti (è il primo papa a mettere in pratica il nepotismo) e diventa avido.
Il papa Bonifacio VIII (Anagni 1235ca.-Roma
1303), al secolo Benedetto Caetani, viene eletto
cardinale nel 1281 e papa nel 1294. Nel 1300 indìce il primo giubileo. Cerca d’imporre la sua autorità
in Italia e l’autorità della Chiesa in Europa. Si scontra perciò con il re di Francia Filippo il Bello (1268-
1314), che ammonisce con due bolle (1301 e 1302).
Il sovrano francese reagisce accusandolo di aver
tramato ai danni del papa Celestino V, quindi scende in Italia e lo fa arrestare ad Anagni. Muore poco
dopo per l’offesa subìta.
Il papa Clemente V (1305-1314), al secolo
Bertrand de Got, succede a papa Benedetto XI, che
occupa il trono pontificio soltanto per nove mesi
(1304). È nominato grazie all’appoggio del re di
Francia Filippo il Bello, a cui rimane politicamente
vincolato, tanto che porta la sede pontificia ad Avignone. Neanche con i papi successivi la Santa Sede
riesce ad esprimere un programma autonomo dai
condizionamenti reali e conduce una vita opulenta
nella reggia avignonese.
Il papa Silvestro I (314-336) secondo la leggenda
guarisce dalla lebbra l’imperatore Costantino, il
quale lo ricompensa concedendogli la città di Roma.
Da questa donazione – che Dante crede autentica –
trae origine il potere temporale del papato.
Giasone è un personaggio biblico. Compera il sommo sacerdozio dal re Antioco IV Epifàne, poi ricopre in modo indegno la carica (2 Mac IV).
Carlo I d’Angiò (1226-1285) è fratello di Luigi IX
il Santo, re di Francia. Con l’aiuto del papato diventa re di Sicilia, che toglie alla casa di Svevia (1266-
68). Si rifiuta di sposare un suo nipote con una nipote del papa Nicolò III. Questi si vendica privandolo
del titolo di senatore di Roma e di vicario della Toscana e appoggiando la ribellione della Sicilia
(1282).
Le chiavi di san Pietro sono le chiavi che nel Vangelo Cristo dà a Pietro per farlo capo della Chiesa.
Le chiavi quindi indicano il trono papale o la Chiesa
Commento
1. Il canto comincia tranquillamente, poi Dante si fa
portare da Virgilio a vedere il dannato che è piantato a testa in giù e che ha le fiamme sulle piante dei
piedi. Il dannato lo scambia per il papa Bonifacio
VIII. A questo punto Dante lancia una durissima e
lunghissima invettiva contro gli uomini di Chiesa,
che si sono macchiati di simonia (vv. 90-117). Se la
prende anche con l’imperatore Costantino, colpevole di aver dato il possesso di Roma a papa Silvestro
I, che lo ha guarito dalla lebbra. Da quel primo possesso sarebbe poi derivato il potere temporale dei
papi, che il poeta disapprova con ogni forza, perché
mescola il potere spirituale e il potere temporale
della Chiesa.
1.2. Il poeta condanna la simonia dei papi richiamandosi direttamente al Vangelo, quindi rimprovera lo stesso imperatore Costantino, a causa del dono
che ha portato la Chiesa ad occuparsi di beni mondani. Con estrema abilità riesce a condannare anche
i papi che sarebbero saliti sul soglio pontificio dopo
il 1300, anno del suo viaggio nell’oltretomba: Niccolò III lo “riconosce” per Bonifacio VIII grazie alla capacità che i dannati hanno di conoscere il futuro (If X), quindi parla degli altri papi simoniaci, che
l’avrebbero spinto sempre più giù nella roccia. Il
papa però o vede male o, come altri dannati, vuole
essere velenoso e vendicativo, perché scambia il
poeta per Bonifacio VIII.
1.3. La punizione a cui sono condannati i papi non
è un’invenzione originale di Dante: era la pena
comminata agli assassini. Erano sepolti nel terreno
a testa in giù e morivano soffocati. La giustizia medioevale non ammetteva eccezioni né attenuanti.
1.4. La condanna della simonia è tanto più efficace
in quanto fatta innanzi tutto da un papa, e poi ribadita dal poeta. Il papa è spinto a confessarsi come i
dannati sono spinti sulla riva dell’Acherónte dalla
giustizia divina: riconosce il suo peccato, accusa gli
altri papi di simonia, prevede che i papi successivi
lo cacceranno ancora più giù nella roccia. Egli prova il desiderio di punire se stesso ma anche il desiderio vendicativo di accusare gli altri papi. L’articolata autodenuncia che egli fa provoca la conse-
Divina commedia. Inferno, a cura di P. Genesini 69
guente articolata risposta del poeta. Il papa dimostra
la freddezza dello storico o del cronista: compiaciuto, informa con grande precisione. E, ugualmente
compiaciuto, coinvolge anche gli altri papi.
1.5. La collusione della Chiesa con il re di Francia
Filippo il Bello è condannata ancora, e con parole
ugualmente forti, in Pg XXXII, 130-160: il papa è
paragonato a una «puttana sciolta», cioè discinta, il
sovrano francese a un «gigante» e a un «drudo»,
cioè a un amante spregevole, la Chiesa a un «mostro», cioè a un drago mostruoso, e a una «nova
belva», cioè a una beva mostruosa. Anche in questo
caso il poeta prende immagini dall’Apocalisse.
2. Nel canto compare esplicitamente il papa Bonifacio VIII, che il poeta considera la causa del suo esilio. Il dannato, il papa Niccolò III Orsini, scambia il
poeta per Bonifacio VIII e lo accusa malignamente
di amare il denaro (vv. 52-63). Il papa era già apparso indirettamente in If VI, 69, dove Ciacco, un goloso fiorentino, lo accusa di schierarsi con i guelfi neri
e di favorire il colpo di Stato di costoro; in If XV,
112-114, il poeta ricorda che trasferisce il vescovo
Andrea de’ Mozzi da Firenze a Vicenza e con questa associazione coinvolge il pontefice nel degrado
morale del vescovo; e in If XXVII, 85, lo definisce
«lo principe d’i novi Farisei», facendo riferimento al
Vangelo, dove Gesù rimprovera i farisei di essere
sepolcri imbiancati (Mt. 23, 13-36), e lo accusa di
aver ingannato Guido da Montefeltro, un capitano di
ventura esperto in inganni. Il papa però riappare anche nelle altre cantiche: in Pg XX, 85-93, Ugo Capeto, re di Francia, parla della sua futura cattura ad
Anagni ad opera di un emissario di Filippo il Bello,
re di Francia; in Pd IX, 127-142, Folchetto da Marsiglia, prima poeta e poi frate domenicano, lo accusa
di pensare al denaro e di non pensare a liberare il
sepolcro di Cristo; in Pd XXVII, 19-27, san Pietro
lo accusa di usurpare la sede papale e di aver fatto
di Roma una cloaca. A parte questo canto, negli altri
è citato sempre con una perifrasi.
2.1. Bonifacio VIII ricompare direttamente anche in
If XXVII, 85-111, dove giganteggia per la sua diabolica astuzia: a Guido da Montefeltro, un capitano
di ventura famoso in tutta Europa per i suoi inganni,
chiede un consiglio fraudolento, per far cadere la
città di Palestrina. Lo convince dicendogli che lo
assolveva dal peccato ancor prima che lo commettesse. Guido si lascia convincere. Dopo morto, un
demonio logico rivendica a sé la sua anima, poiché
non ci si può pentire prima di commettere peccato.
3. L’invettiva di Dante non nasce dal cuore, cioè
non è spontanea, nasce dalla ragione ed è piena di
cultura. Il poeta si richiama al Vangelo (vv. 90-96),
pronuncia una prima condanna (vv. 97-99) e fa una
ripresa più incandescente (vv. 100-105), che si richiama ulteriormente alle Sacre scritture (vv. 105-
111), quindi fa una ripresa della condanna (vv. 112-
114) che allarga il discorso all’imperatore Costantino, causa involontaria della corruzione papale, con
il quale chiude in modo alto il suo intervento (vv.
115-118). L’invettiva è “rafforzata” dalle reazioni
del papa che soltanto alle parole del poeta – «o ira o
coscienza che ‘l mordesse» – si rende conto del suo
comportamento vergognoso, che prima aveva descritto con la precisione meticolosa di un cronista.
Ed è avvalorata anche dal compiacimento dimostrato da Virgilio, che ascolta le parole di Dante e dà il
suo totale assenso.
3.1. L’invettiva del poeta piace anche a Virgilio,
che esprime la sua approvazione prendendolo in
braccio, stringendolo al petto e riportandolo sul
ponte che collega il quarto e il quinto argine. In altri casi, ad esempio in If XXX, 130-148, Virgilio
rimprovera Dante perché ascolta affascinato due
dannanti, maestro Adamo e il greco Sinone, che litigano, si rinfacciano le rispettive colpe e si scambiano un paio di cazzotti. In Pg II, 106-123, invece
ambedue i poeti si sentono rimproverati da Catone,
poiché si erano fermati ad ascoltare Casella che
stava cantando una canzone di Dante. Il rapporto tra
i due poeti è sempre vario e mai scontato.
4. L’invettiva è una delle figure retoriche più efficaci: un personaggio inveisce per qualche motivo
(che è detto) contro qualcuno o contro qualcosa secondo i canoni della buona retorica. Essa è in genere particolarmente violenta, eccessiva ed infuocata.
Nel caso specifico Dante usa parole forti, prese quasi letteralmente dall’Apocalisse (17, 9) di Giovanni: «Parlò di voi Giovanni l’Evangelista, quando
vide colei (=la Roma dei papi) che siede sopra le
acque puttaneggiare con i re». L’evangelista però si
riferisce a Roma pagana, Dante a Roma papale.
5. Il poeta ricorre in molteplici occasioni alla violenza dell’invettiva: con Brunetto Latini contro i
fiorentini (If XV, 61-78), contro i papi simoniaci (If
XIX, 88-117), contro Pisa e contro Genova (If
XXXIII, 79-90 e 151-157). Una delle più intense
ed appassionate, senz’altro la più lunga e la più violenta, si trova in Pg VI, 76-151: davanti all’affettuoso abbraccio di Sordello da Goito e di Virgilio,
due conterranei che non si erano mai conosciuti, il
poeta si scaglia con parole durissime contro i prìncipi italiani costantemente in conflitto tra loro, contro la Chiesa che invade l’ambito politico che spetta all’Impero, contro l’imperatore che trascura
l’Italia per occuparsi unicamente della Germania,
contro lo stesso Dio che sembra essersi dimenticato
dell’Italia, infine contro Firenze che fa e disfà le
leggi e che manda in esilio e richiama i suoi cittadini.
5.1. Anche Pg VI ha una struttura simile a questo
canto: un inizio tranquillo, poi all’improvviso c’è lo
scoppio dell’invettiva. La retorica antica suggeriva
di mettere insieme o vicini due argomenti di diverso tipo, per accentuarne le caratteristiche grazie
all’eccessivo contrasto: il color bianco vicino al color nero diventa più bianco
6. Un’altra applicazione dell’ars dicendi dantesca
è costituita dall’imitazione del linguaggio artificioso e forbito di Pier delle Vigne (If XIII, 4-9, 30-39,
55-78) e dall’orazion picciola che Ulisse rivolge ai
suoi compagni, per convincerli ad andare a visitare
il mondo «sanza gente» (If XXVI, 112-120). Nel
Purgatorio, che dedica tanto spazio ai poeti e alla
poesia, lo scrittore imita la lingua aristocratica e
sonante del poeta provenzale Arnaut Daniel
Divina commedia. Inferno, a cura di P. Genesini 70
(1155ca.-1215 ca.) (Pg XXIV, 139-148). Invece nel
Paradiso al trisavolo Cacciaguida mette in bocca un
latino suggestivo ed ipnotico (Pd XV, 28-30).
7. Il valore e la gravità dell’invettiva si colgono soltanto se si tiene presente il contesto storico: dopo la
morte del papa Bonifacio VIII (1303), che si era
preoccupato della grandezza e del prestigio sia spirituale sia mondano della Chiesa, sul soglio pontificio
va prima Benedetto XI (1303-1304) e poi Clemente
V (1305-1314), un papa francese, che porta la sede
papale ad Avignone. In tal modo inizia un profondo
e lunghissimo periodo di crisi per la Chiesa (la cattività avignonese), che si conclude soltanto nel
1378, quando la sede papale è riportata a Roma. Ciò
però dà luogo al Grande Scisma (1378-1416): la
Chiesa ha un papa avignonese, un altro romano, e
per qualche tempo ha tre papi. Esso si conclude soltanto 40 anni dopo con il concilio di Costanza
(1416-20).
8. Nel 1440 l’umanista Lorenzo Valla mediante una
analisi filologica del testo dimostra che la cosiddetta
Donazione di Costantino è un falso che risale al
sec. VII (De falso credita et ementita Constantini
donatione). La cosa però non deve sorprendere più
di tanto: nel Medio Evo le falsificazioni, le manipolazioni, le interpolazioni (in buona o in mala fede)
erano diffusissime. O, meglio, non esisteva – perché
si doveva ancora formare – l’idea che il testo andava letto e tramandato com’era uscito dalle mani
dell’autore. Perciò, se non vogliamo comportarci in
modo acritico e anacronistico, dobbiamo sempre tenere presente che quelle falsificazioni sono tali per
noi, non erano considerate falsificazioni dai diretti
interessati. Con il tempo i valori e i criteri di scientificità cambiano. E, se ci fa piacere, possiamo sempre
dire che i nostri sono migliori, più rigorosi e più
«scientifici». I medioevali, per motivi tecnici, non
verranno certamente a smentirci.
8.1. Non deve sfuggire poi che manipolare un testo
significava leggere attivamente un testo. La filologia
invece trasforma il testo in un dato immutabile, in
un corpo morto, senza vita e senza contenuto. Porta
alla imbalsamazione del testo. La tesi poi che si deve riportare il testo alle ultime volontà dello scrittore ha provocato numerosi paradossi su cui non conviene insistere. Non si vuol mettere in discussione
l’importanza di avere un testo senza le letture intermedie che ci separano dall’autore. Ma non si deve
trasformare in dogma una semplice possibilità e un
semplice strumento di lavoro, il cui valore non è mai
teorico, è sempre legato ai risultati pratici che di
volta in volta permette o non permette. Il restauro
filologico poi è soltanto la condizione o, meglio, una
delle condizioni imprescindibili per capire correttamente un testo. Insomma il lavoro vero e proprio sul
testo avviene dopo tale restauro. Il corretto approccio a un testo non è un dogma da applicare meccanicamente. Ha questo significato: permette di cogliere
più facilmente la ricchezza di un testo.
8.2. Peraltro questo falso ha una sua spiegazione:
giustificare o, meglio, fondare sul piano giuridico le
pretese della Chiesa su Roma e i territori circostanti.
La Chiesa quindi prende le sue precauzioni per prevenire future rivendicazioni di quei territori: li riceve da chi ne può legittimamente disporre e che
perciò li può alienare. Da parte sua Valla dimostra
la falsità del documento non per amore del sapere,
ma perché doveva difendere il suo datore di lavoro,
il sovrano di Napoli, dalle richieste di tributi che la
Chiesa avanzava verso il regno di Napoli, su cui
aveva diritti di origine feudale. Insomma il falso era
uno dei tanti strumenti di lotta politica. E si deve
aggiungere: di ieri come di oggi. Perciò l’analisi
filologica è importante, ma non è l’unica possibile
né a priori è la più importante.
8.3. Da parte sua la Chiesa dimostra buon senso e
responsabilità: a) giustifica sul piano giuridico le
sue pretese, così nessuno può rivendicare il possesso
di quelle terre; b) preferisce fare un documento falso che spargere fiumi d’inchiostro o di sangue per
difendere in séguito le sue pretese; c) l’attacco che
subisce non è fatto in nome della verità, ma per sottrarsi ai suoi tributi ed eventualmente per impossessarsi dei suoi beni; d) se non s’impossessava lei dei
beni, ci avrebbero pensato i nobili di Roma o di
Napoli, colpevoli soltanto di essere arrivati con secoli di ritardo. Ci sono le prove: a) i piccoli tiranni
delle città italiane legittimano le loro conquiste fatte con la forza acquistando titoli nobiliari dall’imperatore o dal papa; b) le tesi di Martin Lutero
(1517) scatenano sùbito gli appetiti di contadini,
cavalieri e principi tedeschi sui beni della Chiesa...
8.4. Il falsificatore doveva essere molto abile, se
passano 750 anni prima che sia scoperto…
9. Virgilio prende in braccio due volte Dante (vv.
34-45 e 124-130). Anche in séguito il poeta si aggrappa a Virgilio (If XXXIV, 70). Invece altrove
non riesce ad abbracciare Casella, perché è un’ombra vana, «fuorché nell’aspetto» (Pg II, 79-81),
mentre i due poeti Sordello da Goito e Virgilio si
abbracciano (Pg VI, 73-75). Non ha senso leggere
l’opera per individuarne le contraddizioni. Dante
non è un logico, è un poeta. E come tale si prende
la libertà di decidere come vuole.
10. La conclusione del canto è rapidissima, un solo
verso (v. 133), che aggancia il canto al canto successivo. In tal modo si ripete il contrasto tra parte
tranquilla e parte infuocata del canto. Un altro canto che si conclude allo stesso modo è If XV: Brunetto Latini, il bravo maestro del poeta che gli preannuncia fama e gloria, rincorre volgarmente la
schiera dei suoi compagni e sembrava, al pallio di
Verona, colui che vince, non colui che perde.
La struttura del canto è semplice: 1) il poeta inveisce contro Simon mago e tutti i suoi seguaci;
quindi 2) Virgilio lo porta nel fondo dell’argine,
dove sono puniti i simoniaci; 3) il papa Niccolò III
lo scambia per Bonifacio VIII; poi racconta come in
vita ha imborsato denaro e lì se stesso; 4) Dante allora lancia una violentissima invettiva contro i papi
simoniaci, che piace a Virgilio; 5) il ritorno dei due
poeti sull’argine conclude il canto.
Divina commedia. Inferno, a cura di P. Genesini 71
Canto XXI
Così di ponte in ponte, altro parlando
che la mia comedìa cantar non cura,
venimmo; e tenavamo il colmo, quando
1
restammo per veder l’altra fessura
di Malebolge e li altri pianti vani;
e vidila mirabilmente oscura.
4
Quale ne l’arzanà de’ Viniziani
bolle l’inverno la tenace pece
a rimpalmare i legni lor non sani,
7
ché navicar non ponno – in quella vece
chi fa suo legno novo e chi ristoppa
le coste a quel che più viaggi fece;
10
chi ribatte da proda e chi da poppa;
altri fa remi e altri volge sarte;
chi terzeruolo e artimon rintoppa –;
13
tal, non per foco, ma per divin’arte,
bollia là giuso una pegola spessa,
che ‘nviscava la ripa d’ogne parte.
16
I’ vedea lei, ma non vedea in essa
mai che le bolle che ‘l bollor levava,
e gonfiar tutta, e riseder compressa.
19
Mentr’io là giù fisamente mirava,
lo duca mio, dicendo “Guarda, guarda!”,
mi trasse a sé del loco dov’io stava.
22
Allor mi volsi come l’uom cui tarda
di veder quel che li convien fuggire
e cui paura sùbita sgagliarda,
25
che, per veder, non indugia ‘l partire:
e vidi dietro a noi un diavol nero
correndo su per lo scoglio venire.
28
Ahi quant’elli era ne l’aspetto fero!
e quanto mi parea ne l’atto acerbo,
con l’ali aperte e sovra i piè leggero!
31
L’omero suo, ch’era aguto e superbo,
carcava un peccator con ambo l’anche,
e quei tenea de’ piè ghermito ‘l nerbo.
34
Del nostro ponte disse: “O Malebranche,
ecco un de li anzian di Santa Zita!
Mettetel sotto, ch’i’ torno per anche
37
a quella terra che n’è ben fornita:
ogn’uom v’è barattier, fuor che Bonturo;
del no, per li denar vi si fa ita”.
40
Là giù ‘l buttò, e per lo scoglio duro
si volse; e mai non fu mastino sciolto
con tanta fretta a seguitar lo furo.
43
Quel s’attuffò, e tornò sù convolto;
ma i demon che del ponte avean coperchio,
gridar: “Qui non ha loco il Santo Volto:
46
qui si nuota altrimenti che nel Serchio!
Però, se tu non vuo’ di nostri graffi,
non far sopra la pegola soverchio”.
49
Poi l’addentar con più di cento raffi,
disser: “Coverto convien che qui balli,
sì che, se puoi, nascosamente accaffi”.
52
Non altrimenti i cuoci a’ lor vassalli
fanno attuffare in mezzo la caldaia
la carne con li uncin, perché non galli.
55
Lo buon maestro “Acciò che non si paia
che tu ci sia”, mi disse, “giù t’acquatta
dopo uno scheggio, ch’alcun schermo t’aia;
58
1. Così di ponte in ponte, parlando di altre cose
che la mia commedia (=opera) non cura di cantare,
venimmo [alla quinta bolgia]. Eravamo sul culmine
[del ponte], quando 4. ci fermammo per vedere la
bolgia sottostante di Malebolge e [udire] i nuovi e
inutili pianti. E la vidi mirabilmente oscura. 7. Come d’inverno nell’arsenale di Venezia si fa bollire
la pece tenace per riparare le imbarcazioni danneggiate, 10. che non possono navigare – invece di navigare c’è chi costruisce una nuova barca e chi ristoppa i fianchi a quella che fece più viaggi; 13. chi
rafforza la prua e chi la poppa; altri fa remi e altri
prepara le corde; chi rattoppa la vela di terzeruolo e
di artimone (=più piccola e più grande) –; 16. allo
stesso modo, non per il fuoco, ma per l’arte divina,
ribolliva laggiù una pece spessa, che rendeva appiccicosa la riva da ogni parte. 19. Io vedevo la pece, ma non vedevo in essa nient’altro che le bolle
che il calore sollevava, e [vedevo] che si gonfiava
tutta e poi cadeva giù di nuovo compatta. 22. Mentre io guardavo laggiù con gli occhi fissi, la mia
guida, dicendo «Stai attento, stai attento!, mi trasse
a sé dal luogo in cui mi trovavo. 25. Allora mi volsi
indietro come l’uomo che indugia a vedere quel che
gli conviene fuggire e a cui l’improvvisa paura toglie le forze, 28. e che, pur guardando, non rimanda
la partenza. E vidi dietro a noi un diavolo nero venire di corsa su per lo scoglio-ponte. 31. Ahi quanto
era feroce nell’aspetto! e quanto mi pareva crudele
nell’atteggiamento, con le ali aperte e leggero sopra
i piedi! 34. Un peccatore con ambedue le anche
gravava sul suo omero, che era arcuato e superbo,
ed egli lo teneva ghermito per i garretti dei piedi.
37. Dal nostro ponte disse: «O Malebranche, ecco
uno degli anziani di Santa Zita! Mettetelo sotto [la
pece], che io torno di nuovo 40. in quella terra
(=Lucca) che ne è ben fornita: lì ogni uomo è barattiere, fuorché Bonturo (=il demonio è ironico verso
il dannato); lì per i denari il no diventa sì». 43. Lo
buttò giù nel fondo, poi ritornò indietro per lo scoglio-ponte fatto di roccia: non ci fu mai un mastino
sciolto [dalla catena] che avesse tanta fretta ad inseguire un ladro. 46. Quello cadde a tuffo, poi ritornò su tutto imbrattato. Ma i demoni, che erano
sotto l’arco del ponte, gridarono: «Qui non si mostra il Santo Volto: 49. qui si nuota altrimenti che
nel fiume Serchio! Perciò, se non vuoi provare i nostri uncini, non stare a galla sopra la pece». 52. Poi
lo addentarono con più di cento raffi, e dissero:
«Qui conviene (=è necessario) che tu balli al coperto (= sotto la pece); così, se ti riesce, arraffi di nascosto». 55. Non diversamente [dal demonio] i cuochi ai loro aiutanti fanno immergere in mezzo alla
caldaia la carne con gli uncini, affinché non galleggi. 58. Il buon maestro «Affinché non appaia che tu
ci sia» mi disse, «acquàttati giù dietro una roccia,
che ti faccia da schermo. 
Divina commedia. Inferno, a cura di P. Genesini 72
e per nulla offension che mi sia fatta,
non temer tu, ch’i’ ho le cose conte,
perch’altra volta fui a tal baratta”.
61
Poscia passò di là dal co del ponte;
e com’el giunse in su la ripa sesta,
mestier li fu d’aver sicura fronte.
64
Con quel furore e con quella tempesta
ch’escono i cani a dosso al poverello
che di sùbito chiede ove s’arresta,
67
usciron quei di sotto al ponticello,
e volser contra lui tutt’i runcigli;
ma el gridò: “Nessun di voi sia fello!
70
Innanzi che l’uncin vostro mi pigli,
traggasi avante l’un di voi che m’oda,
e poi d’arruncigliarmi si consigli”.
73
Tutti gridaron: “Vada Malacoda!”;
per ch’un si mosse – e li altri stetter fermi –,
e venne a lui dicendo: “Che li approda?”.
76
“Credi tu, Malacoda, qui vedermi
esser venuto”, disse ‘l mio maestro,
“sicuro già da tutti vostri schermi,
79
sanza voler divino e fato destro?
Lascian’andar, ché nel cielo è voluto
ch’i’ mostri altrui questo cammin silvestro”.
82
Allor li fu l’orgoglio sì caduto,
ch’e’ si lasciò cascar l’uncino a’ piedi,
e disse a li altri: “Omai non sia feruto”.
85
E ‘l duca mio a me: “O tu che siedi
tra li scheggion del ponte quatto quatto,
sicuramente omai a me ti riedi”.
88
Per ch’io mi mossi, e a lui venni ratto;
e i diavoli si fecer tutti avanti,
sì ch’io temetti ch’ei tenesser patto;
91
così vid’io già temer li fanti
ch’uscivan patteggiati di Caprona,
veggendo sé tra nemici cotanti.
94
I’ m’accostai con tutta la persona
lungo ‘l mio duca, e non torceva li occhi
da la sembianza lor ch’era non buona.
97
Ei chinavan li raffi e “Vuo’ che ‘l tocchi”,
diceva l’un con l’altro, “in sul groppone?”.
E rispondien: “Sì, fa che gliel’accocchi!”.
100
Ma quel demonio che tenea sermone
col duca mio, si volse tutto presto,
e disse: “Posa, posa, Scarmiglione!”.
103
Poi disse a noi: “Più oltre andar per
questo
iscoglio non si può, però che giace
tutto spezzato al fondo l’arco sesto.
106
E se l’andare avante pur vi piace,
andatevene su per questa grotta;
presso è un altro scoglio che via face.
109
Ier, più oltre cinqu’ore che quest’otta,
mille dugento con sessanta sei
anni compié che qui la via fu rotta.
112
Io mando verso là di questi miei
a riguardar s’alcun se ne sciorina;
gite con lor, che non saranno rei”.
115
“Tra’ti avante, Alichino, e Calcabrina”,
cominciò elli a dire, “e tu, Cagnazzo;
e Barbariccia guidi la decina.
118
61. E non temere, per nessuna offesa che mi sia fatta. So già come comportarmi, perché in un’altra occasione ebbi uno scontro [con loro]». 64. Poi passò
dall’altro capo del ponte; e, come giunse sulla riva
della sesta bolgia, si fece forza per assumere un aspetto sicuro [di sé]. 67. Con quel furore e con quella tempesta [di latrati] con cui i cani escono addosso al poverello che sùbito chiede [l’elemosina] lì
dove si è fermato, 70. i diavoli uscirono di sotto al
ponticello, e volsero contro di lui tutti gli uncini.
Ma egli gridò: «Nessuno di voi sia fellone
(=traditore)! 73. Prima che il vostro uncino mi pigli, venga avanti uno di voi per ascoltarmi. Poi decidete se uncinarmi». 76. Tutti gridarono: «Vada
Malacoda!». Perciò uno di loro si mosse, mentre gli
altri stettero fermi, e venne da lui dicendo: «Che ci
guadagna [costui a parlare]?». 79. «Credi tu, Malacoda, di essere venuto a vedermi qui» disse il mio
maestro, «[dove sono] al sicuro da tutti i vostri ostacoli, 82. senza il volere divino e le circostanze
favorevoli? Lasciaci andare, perché in cielo si vuole
che io mostri ad altri questo cammino selvaggio.»
85. Allora a Malacoda venne meno l’atteggiamento
baldanzoso, tanto che lasciò cadere l’uncino per
terra, e disse agli altri: «Non colpitelo!». 88. E la
mia guida a me: «O tu che te ne stai quatto quatto
tra le rocce scheggiate del ponte, avvicìnati ora a
me senza timori». 91. Perciò io mi mossi e sùbito lo
raggiunsi. I diavoli però si fecero tutti avanti, tanto
che io temetti che non mantenessero il patto. 94.
Così io vidi una volta pieni di paura i soldati che
dopo i patti (=la resa) uscivano [dal castello] di Caprona, vedendosi circondati da tanti nemici. 97. Io
mi accostai con tutta la persona al fianco della mia
guida, e non distoglievo gli occhi dal loro viso che
non era buono. 100. Essi chinavano gli uncini e
«Vuoi che lo tocchi» diceva l’uno all’altro, «sul
groppone?». E rispondevano: «Sì, faglielo assaggiare!». 103. Ma quel demonio, che teneva discorso
con la mia guida, si volse in tutta fretta, e disse:
«Sta’ fermo, sta’ fermo, Scarmiglione!». 106. Poi
disse a noi: «Non si può andare più oltre per questo
scoglio (=ponte), perché giace tutto spezzato in
fondo alla sesta bolgia. 109. Se volete ugualmente
proseguire, andate su per questa parete rocciosa.
Non lontano è un altro scoglio che fa da strada.
112. Ieri, cinque ore più tardi di quest’ora, sono
passati mille duecento sessanta sei anni da quando
qui la via fu interrotta. 115. Io sto mandando verso
quel luogo alcuni dei miei compagni per controllare
se qualcuno affiora dalla pece. Andate con loro, che
non si comporteranno male». 118. «Venite avanti,
Alichino, e Calcabrina» cominciò a dire, «e tu,
Cagnazzo. Barbariccia guidi il gruppo. 
Divina commedia. Inferno, a cura di P. Genesini 73
Libicocco vegn’oltre e Draghignazzo,
Ciriatto sannuto e Graffiacane
e Farfarello e Rubicante pazzo.
12
1
Cercate ‘ntorno le boglienti pane;
costor sian salvi infino a l’altro scheggio
che tutto intero va sovra le tane”.
12
4
“Omè, maestro, che è quel ch’i’ veggio?”,
diss’io, “deh, sanza scorta andianci soli,
se tu sa’ ir; ch’i’ per me non la cheggio.
12
7
Se tu se’ sì accorto come suoli,
non vedi tu ch’e’ digrignan li denti,
e con le ciglia ne minaccian duoli?”.
13
0
Ed elli a me: “Non vo’ che tu paventi;
lasciali digrignar pur a lor senno,
ch’e’ fanno ciò per li lessi dolenti”.
13
3
Per l’argine sinistro volta dienno;
ma prima avea ciascun la lingua stretta
coi denti, verso lor duca, per cenno;
13
6
ed elli avea del cul fatto trombetta. 13
9
I personaggi
Uno degli anziani di Santa Zita (=Lucca) è forse
Martino Bottaio, morto nel 1300. Regge la città con
Bonturo e con altri uomini di bassa mano. Hanno
tutti la stessa propensione alla baratteria: vendere
cariche pubbliche in cambio di denaro.
Bonturo Dati da Lucca è espertissimo barattiere.
Fino al 1314 è capo della parte popolare, poi è costretto ad andare in esilio a Genova e a Firenze. Qui
muore nel 1325.
Malebranche indica collettivamente i diavoli che
stanno a guardia dei barattieri. Sono provvisti di unghioni e di zanne, con cui straziano i dannati. Usano
anche lunghi uncini, per spingere i dannati sotto la
pece.
Santa Zita (1218-1272) è una popolana di Lucca
che il popolo considera santa e che fa oggetto di
grande devozione.
Il Santo Volto è l’immagine della maestà di Cristo
che si trova nel vescovado di Lucca, fatta oggetto di
grande devozione da parte dei lucchesi, soprattutto
in caso di calamità.
Il Serchio è un fiume che scorre presso Lucca.
Malacoda è l’autorevole capo del gruppo dei demoni che punisce i barattieri. Si presenta in modo
flemmatico e sa mescolare abilmente verità e menzogna.
Dal castello di Caprona, sottratto ai guelfi pisani,
escono Guido da Montefeltro e i ghibellini pisani
dopo essere stati sconfitti dai guelfi toscani di Firenze, Siena e Pistoia. Si erano arresi in cambio di aver
salva la vita (16 agosto 1289). Forse Dante partecipa a quest’azione militare, reduce dalla battaglia di
Campaldino (11 giugno 1289).
1266 anni prima il ponte era caduto in coincidenza
con la morte di Gesù Cristo sulla croce: 1266 + 34
(gli anni di Cristo) dà 1300.
Alichino, Barbariccia, Calcabrina, Cagnazzo, Ciriatto zannalesta, Graffiacane, Farfarello, Draghignazzo, Libicocco, Rubicante, Scarmiglione sono i
diavoli messi a guardia dei barattieri. Hanno il compito d’impedire che i dannati emergano con la testa
dalla pece. Il loro capo è Malacoda.
121. Venga pure Libicocco e Draghignazzo, Ciriatto zannalesta, Graffiacane, Farfarello e Rubicante il
pazzo. 124. Cercate intorno alle panie bollenti. Non
importunate costoro fino all’altro ponte, che tutto
intero collega le due bolge». 127. «Ohimè, o maestro, che è quel che vedo? dissi. «Deh, andiamocene da soli senza la scorta, se tu conosci la strada,
perché io da me non la voglio. 130. Se sei così accorto come sei di solito, non vedi che digrignano i
denti e che con le ciglia minacciano dolori?» 133.
Ed egli a me: «Non voglio che tu abbia paura; lasciali pure digrignare a loro piacimento. Lo fanno
per [intimorire] i dannati messi a lessare [nella pece]». 136. Svoltammo per l’argine sinistro; ma prima ciascun diavolo aveva stretto la lingua con i
denti, verso il loro comandante, per cenno [che erano pronti alla partenza]. 139. Ed egli aveva del culo fatto trombetta.
Commento
1. I Malebranche sono diavoli vivi e autonomi, che
svolgono con impegno e con piacere il loro compito
di tenere i dannati immersi nella pece bollente. Sono anzi pieni di vitalità, che riversano sui dannati.
Hanno il senso del bel gesto. Uno di loro scaraventa un dannato dall’alto del ponte. E del sarcasmo.
Gli altri diavoli, sotto il ponte, invitano il dannato a
restare immerso nella pece e ad arraffare di nascosto, come faceva in vita.
2. Lucca vedeva la classe dirigente compatta nelle
attività di baratteria. Le altre città della Toscana
non erano da meno. Lo stesso Dante è accusato di
baratteria quando è mandato in esilio. Si dava per
scontato che un uomo politico fosse barattiere e facesse gli interessi suoi, della sua famiglia, della sua
parte politica. Il senso dello Stato e della res publica era andato disperso e le città erano dominate
dalle fazioni, sempre in lotta tra di loro. Dante descrive questa situazione nei canti politici (If VI, Pg
VI, Pd VI, ma anche Pg XVI, il canto di Marco
Lombardo). Gli ecclesiastici non erano accusati né
accusabili di baratteria, inventano un peccato tutto
per loro, la simonia e in séguito il nepotismo. La
simonia è condannata in particolare in If XIX: gli
ultimi papi la praticavano in grande stile.
3. I nomi dei diavoli sono onomatopeici. Riescono a
dare un’idea plastica dell’attivismo e della ferocia
con cui i loro portatori svolgono il compito di punire i dannati. Dante applica anche qui la convinzione
medioevale che nomen omen est, cioè che il nome
indica l’essenza di una cosa e la vera natura di un
individuo; e le teorie sulla formazione delle parole
che aveva elaborato nel Convivio.
4. Tutti i diavoli hanno la loro individualità. Malacoda, in cui essi si riconoscono, ha anche una personalità molto più complessa. Tratta con Virgilio,
sembra sùbito cedere quando Virgilio ricorda che il
suo viaggio è voluto dal cielo, e si dimostra cortese
dando spiegazioni sulla caduta del ponte e assegnando ai due poeti una scorta di diavoli, per raggiungere l’altro ponte. È anche autorevole e impone 
Divina commedia. Inferno, a cura di P. Genesini 74
la disciplina ai diavoli che dipendono da lui. Egli
impersona non il diavolo che tenta l’uomo o la donna con i beni mondani o con valori intellettuali (conoscere il bene e il male, divenire come Dio); ma il
diavolo che usa l’intelligenza per motivi fraudolenti.
E nello scontro l’uomo è destinato inevitabilmente a
capitolare. L’inganno e la frode sono invisibili, appaiono soltanto quando è troppo tardi. Malacoda non
ricorre al discorso che persuade (come fa Ulisse, che
usa le arti umane), ricorre invece al discorso verosimile, che abilmente mescola verità e menzogna, il
discorso più pericoloso. E l’uomo è impotente a discernere la verità dalla menzogna.
4.1. Peraltro nel cristianesimo anche il diavolo, anche il male è una realtà ambigua, perché non ha
un’esistenza autonoma. Esso esiste nell’economia
più vasta di un Dio che ha sedato un colpo di Stato e
che ha cacciato gli angeli ribelli all’inferno. E qui
essi eseguono le decisioni della giustizia divina, sono strumenti che la divinità usa per punire gli uomini che hanno respinto l’aiuto della grazia e si sono
fatti tentare dai beni terreni. Insomma il diavolo è un
esecutore dei decreti del cielo, non è una realtà autonoma, un secondo Dio o un anti-Dio. È inserito in
un contesto terreno ed ultraterreno voluto e gestito
direttamente da Dio.
5. Malacoda e gli altri diavoli possono essere confrontati con il demonio Caronte che fa il traghettatore (If III, 82-99), con il diavolo logico che gabba san
Francesco (If XXVII, 112-120), con il diavolo infuriato per aver perso l’anima di Bonconte da Montefeltro (Pg V, 103-108) e con gli altri diavoli che costellano l’inferno. Il poeta riserva loro le stesse attenzioni che riserva a tutti i personaggi del poema.
In pochi versi riesce ad esprimerne il carattere e la
vita. In fondo all’inferno Dante e Virgilio incontrano
infine Lucifero, grande e mostruoso, come prima era
stato bellissimo, con sei ali e tre teste, nelle cui bocche mastica un dannato (If XXXIV, 28-57).
6. Virgilio va a trattare con Malacoda. Con il diavolo non è affatto convincente, perché la sua argomentazione – il viaggio è voluto dal cielo – è debole.
Aveva avuto l’effetto desiderato nei primi cerchi (If
III, 94-96; e V, 16-24), ma ora è giunto nel più profondo dell’inferno, dove il male è più intenso e più
consolidato. Malacoda poi si comporta da gentlemen e sa mescolare abilmente verità e menzogna, in
vista del piano che ha escogitato. Virgilio non ha alcuna difesa contro l’intelligenza del diavolo, che
questi ha mantenuto intatta, anche dopo la sua cacciata dal paradiso. La sconfitta è inevitabile. La ragione da sola non ce la può fare. Neanche Dante
nella selva oscura poteva sperare da solo di salire il
dilettoso monte. Nel canto successivo Virgilio e
Dante sono fatti uscire dai guai dal diretto intervento divino.
7. Diversamente da Virgilio, Dante sente confusamente che non ci si deve fidare dei diavoli. Il loro
aspetto non è affatto rassicurante. E nel minacciare
di toccargli il groppone con l’uncino essi sono spinti
non soltanto da un’energia istintiva e irruenta, ma
anche da un’intelligenza pronta, sarcastica e versatile, che scatenano sui dannati.
8. I diavoli non sono dominati dalla malvagità o dal
sadismo. Sono dominati da un’intelligenza sovrabbondante, da una intelligenza dedita al male o, almeno, dedita a punire i dannati. E non si deve dimenticare che, ciò facendo, eseguono la giustizia
divina. Il male è complesso, non è la semplice negazione del bene, è un’altra realtà, che si contrappone al bene. E non è affatto detto che il male sia
pura materia e puro istinto, pura oscurità. Può essere benissimo illuminato e attuato con più efficacia
dall’intelligenza. Di qui la sconfitta di Virgilio e
dell’intelligenza umana nello scontro con il Male
che fa uso dell’intelligenza.
9. Il canto si chiude con la scoreggia di Barbariccia.
Un atto bestiale e materiale? O plebeo? Niente affatto. Un atto certamente irriverente e di scherno
per i due poeti che essi scortano. Un atto che indica
la compattezza fisica e intellettuale dei diavoli.
Non sono esseri bini, fatti di anima e di corpo. Sono
esseri la cui intelligenza si fonde interamente con il
corpo. Essi sentono, vivono e usano il loro corpo.
Usano le ali per volare, gli unghioni e le zanne per
scorticare i dannati provando la sadica soddisfazione di vederli soffrire. E nell’atto volutamente irrisorio Barbariccia fa il verso alle trombe che si usavano nelle manifestazioni pubbliche cittadine e ai
drappelli militari che dovevano assicurare le mura
della città.
10. La cultura medioevale è la cultura degli exempla. Uno degli scrittori più affascinanti e più grandi
è senz’altro J. Passavanti (1302ca.-1357), che scrive una raccolta di prediche, Specchio di vera penitenza. Ma anche i Fioretti di san Francesco (fine
Trecento) si pongono nella stessa direzione. Gli esempi sono semplici, facili da capire, perciò facili
da imitare. E sono soprattutto concreti. Si presentano come la punta di un iceberg, che nasconde e
contiene una quantità enorme di conoscenze psicologiche e didattiche. Perciò la loro efficacia è straordinaria. Essi hanno anche un altro aspetto, forse
molto più importante della semplicità e della concretezza e di essere un concentrato di conoscenze
psicologiche: riescono a parlare e a indagare la realtà in modo molto più complesso di quanto possa
fare la semplice teoria, il puro discorso teorico. Essi
sono allegoria, sono capaci di fare un discorso
complesso. È generico e astratto dire che la ragione
ha dei limiti o si fa ingannare: l’affermazione non
riesce a convincere né a rendere l’idea. Il racconto
di Virgilio ingannato da Malacoda, i nomi dei diavoli che indicano la loro essenza riescono invece a
dare un’idea tangibile della potenza intellettuale
dei diavoli e della fallibilità della ragione e della
conoscenza umana. In questo caso il linguaggio è
sovraccarico di significato e riesce a svolgere effettivamente ed efficacemente un discorso molteplice.
Tenendo presente tutto questo, non diventa più assurdo l’approccio medioevale ai testi, che sono letti
secondo i quattro sensi delle scritture. Per di più
anche gli umanisti e lo stesso Machiavelli leggevano i testi antichi in questo modo o, meglio, riducendo un testo a due sensi, il letterale e l’allegorico.
Non si sa bene il motivo di questo impoverimento. 
Divina commedia. Inferno, a cura di P. Genesini 75
Il fatto è che la realtà è complessa. I moderni non
l’hanno mai capito. I medioevali l’hanno capito, invece i contemporanei lo stanno scoprendo ora. Con
la fine del Medio Evo è scomparsa la ragione complessa ed è comparsa la ragione strumentale: la ragione doveva di volta in volta dimostrare le tesi di
colui che la stava adoperando. L’avversario faceva
la stessa cosa. Così dalla verità valida per tutti si
passa alle opinioni intercambiabili a secondo dei
propri interessi. In proposito gli illuministi francesi
inventano una visione della storia (la storia è progresso continuo e inarrestabile), che fa i loro interessi e gli interessi della classe che rappresentano.
11. Il verso finale chiude rapidamente ed efficacemente il canto, come in altri casi. Per di più è una
parodia e una irrisione delle cerimonie pubbliche del
tempo… Anche altri canti avevano una conclusione
rapidissima (ad esempio i ripetuti svenimenti dei
primi canti), ma con un contenuto diverso. Si tratta
quindi di variazioni sullo stesso motivo.
La struttura del canto è semplice: 1) Dante e Virgilio scendono nella bolgia dei barattieri; 2) Virgilio
indica a Dante un diavolo che scaraventa nella pece
bollente uno degli anziani di santa Zita, barattiere
come tutti i lucchesi; quindi 3) Virgilio dice a Dante
di nascondersi dietro una roccia, poiché avrebbe
trattato con i diavoli; e 4) chiede ai diavoli di parlamentare; si fa avanti Malacoda; Virgilio dice che
il viaggio di Dante è voluto dal cielo, perciò che li
lascino passare; 5) Malacoda cede immediatamente;
6) Dante esce dal nascondiglio, per niente rassicurato dal comportamento dei demoni; 7) Malacoda invita i due poeti ad aggregarsi ad un gruppo di diavoli per raggiungere il ponte che porta nella bolgia sottostante, perché il ponte lì vicino è caduto; 8) i due
poeti si aggregano; 9) il capo dei diavoli con una
scoreggia dà il segnale di partenza.
Divina commedia. Inferno, a cura di P. Genesini 76
Canto XXVI
Godi, Fiorenza, poi che se’ sì grande,
che per mare e per terra batti l’ali,
e per lo ‘nferno tuo nome si spande!
1
Tra li ladron trovai cinque cotali
tuoi cittadini onde mi ven vergogna,
e tu in grande orranza non ne sali.
4
Ma se presso al mattin del ver si sogna,
tu sentirai di qua da picciol tempo
di quel che Prato, non ch’altri, t’agogna.
7
E se già fosse, non saria per tempo.
Così foss’ei, da che pur esser dee!
ché più mi graverà, com’più m’attempo.
10
Noi ci partimmo, e su per le scalee
che n’avea fatto iborni a scender pria,
rimontò ‘l duca mio e trasse mee;
13
e proseguendo la solinga via,
tra le schegge e tra ‘ rocchi de lo scoglio
lo piè sanza la man non si spedia.
16
Allor mi dolsi, e ora mi ridoglio
quando drizzo la mente a ciò ch’io vidi,
e più lo ‘ngegno affreno ch’i’ non soglio,
19
perché non corra che virtù nol guidi;
sì che, se stella bona o miglior cosa
m’ha dato ‘l ben, ch’io stessi nol
m’invidi.
22
Quante ‘l villan ch’al poggio si riposa,
nel tempo che colui che ‘l mondo schiara
la faccia sua a noi tien meno ascosa,
25
come la mosca cede alla zanzara,
vede lucciole giù per la vallea,
forse colà dov’e’ vendemmia e ara:
28
di tante fiamme tutta risplendea
l’ottava bolgia, sì com’io m’accorsi
tosto che fui là ‘ve ‘l fondo parea.
31
E qual colui che si vengiò con li orsi
vide ‘l carro d’Elia al dipartire,
quando i cavalli al cielo erti levorsi,
34
che nol potea sì con li occhi seguire,
ch’el vedesse altro che la fiamma sola,
sì come nuvoletta, in sù salire:
37
tal si move ciascuna per la gola
del fosso, ché nessuna mostra ‘l furto,
e ogne fiamma un peccatore invola.
40
Io stava sovra ‘l ponte a veder surto,
sì che s’io non avessi un ronchion preso,
caduto sarei giù sanz’esser urto.
43
E ‘l duca che mi vide tanto atteso,
disse: “Dentro dai fuochi son li spirti;
catun si fascia di quel ch’elli è inceso”.
46
“Maestro mio”, rispuos’io, “per udirti
son io più certo; ma già m’era avviso
che così fosse, e già voleva dirti:
49
chi è ‘n quel foco che vien sì diviso
di sopra, che par surger de la pira
dov’Eteòcle col fratel fu miso?”.
52
Rispuose a me: “Là dentro si martira
Ulisse e Diomede, e così insieme
a la vendetta vanno come a l’ira;
55
e dentro da la lor fiamma si geme
l’agguato del caval che fé la porta
onde uscì de’ Romani il gentil seme.
58
1. Godi, o Firenze, poiché sei così grande, che per
mare e per terra batti le ali e per l’inferno il tuo
nome si spande! 4. Fra i ladri trovai cinque tuoi cittadini di buona famiglia, per i quali mi sentii ricoperto di vergogna e che certamente non ti fan grande onore. 7. Ma, se i sogni del mattino son veritieri,
tu proverai tra poco le sventure che Prato e le altre
città ti augurano. 10. E, se ciò fosse già accaduto,
non sarebbe troppo presto. Oh fosse già accaduto, se
proprio deve accadere, perché quanto più invecchio
tanto più le tue sventure mi faranno soffrire! 13.
Noi partimmo di là: la mia guida risalì per le scale
di roccia, che prima ci avevano fatto scendere, e
trasse anche me. 16. Proseguendo la via solitaria,
tra le schegge e tra le rocce dell’argine il piede non
riusciva ad avanzare senza l’aiuto della mano. 19.
Allora mi addolorai, ed ancora mi addoloro, quando
ricordo ciò che vidi, e pongo freno all’ingegno più
di quanto non faccia solitamente, 22. affinché non
corra senza esser guidato dal suo valore. Così, se la
mia buona stella o una cosa migliore (=la grazia divina) mi han dato il ben dell’intelletto, io non ne
farò un cattivo uso. 25. Il contadino, che si riposa
sulla collina quando il sole che illumina la terra ci
tiene meno nascosta la sua faccia (=d’estate) 28. e
nel momento in cui la mosca cede il posto alla zanzara (=al crepuscolo), vede giù per la valle, forse là
dove vendemmia ed ara, tante lucciole 31. quante
sono le fiammelle che rendevano tutta splendente
l’ottava bolgia. Di ciò mi accorsi non appena fui
sull’arco di ponte da cui appariva il fondo della
bolgia. 34. E come Eliseo, che fu vendicato con gli
orsi, vide partire il carro d’Elia quando i cavalli si
alzarono diretti verso il cielo, 37. e non poteva seguirlo con gli occhi ma vedeva soltanto la fiamma
salire in alto, simile ad una nuvoletta; 40. allo stesso modo si muove ciascuna fiamma per lo stretto
spazio della bolgia. Nessuna lascia vedere il peccatore che rapisce ed ognuna avvolge un peccatore.
43. Io stavo sopra il ponte e mi sporgevo per vedere,
così che, se non avessi afferrato un masso, sarei caduto giù senza esser spinto da alcuno. 46. La mia
guida, che mi vide così intento a guardare, disse:
«Gli spiriti son dentro ai fuochi: ognuno di essi è
avvolto da quella fiamma che lo arde». 49. «O maestro mio» risposi, «dopo le tue parole ne sono più
sicuro, ma ero già dell’avviso che fosse così e già ti
volevo dire: 52. chi è in quel fuoco che ha due punte, tanto che sembra sorgere dalla pira dove Etéocle
fu messo con il fratello Polinìce?» 55. Mi rispose:
«Là dentro scontano la loro pena Ulisse e Diomede:
insieme vanno incontro alla vendetta (=giustizia divina) come insieme prepararono i loro inganni. 58.
Dentro la fiamma piangono l’agguato del cavallo,
che aprì la breccia (=nelle mura di Troia), da cui
uscì la nobile discendenza dei romani; 
Divina commedia. Inferno, a cura di P. Genesini 77
Piangevisi entro l’arte per che, morta,
Deidamìa ancor si duol d’Achille,
e del Palladio pena vi si porta”.
61
“S’ei posson dentro da quelle faville
parlar”, diss’io, “maestro, assai ten priego
e ripriego, che ‘l priego vaglia mille,
64
che non mi facci de l’attender niego
fin che la fiamma cornuta qua vegna;
vedi che del disio ver’ lei mi piego!”.
67
Ed elli a me: “La tua preghiera è degna
di molta loda, e io però l’accetto;
ma fa che la tua lingua si sostegna.
70
Lascia parlare a me, ch’i’ ho concetto
ciò che tu vuoi; ch’ei sarebbero schivi,
perch’e’ fuor greci, forse del tuo detto”.
73
Poi che la fiamma fu venuta quivi
dove parve al mio duca tempo e loco,
in questa forma lui parlare audivi:
76
“O voi che siete due dentro ad un foco,
s’io meritai di voi mentre ch’io vissi,
s’io meritai di voi assai o poco
79
quando nel mondo li alti versi scrissi,
non vi movete; ma l’un di voi dica
dove, per lui, perduto a morir gissi”.
82
Lo maggior corno de la fiamma antica
cominciò a crollarsi mormorando
pur come quella cui vento affatica;
85
indi la cima qua e là menando,
come fosse la lingua che parlasse,
gittò voce di fuori, e disse: “Quando
88
mi diparti’ da Circe, che sottrasse
me più d’un anno là presso a Gaeta,
prima che sì Enea la nomasse,
91
né dolcezza di figlio, né la pieta
del vecchio padre, né ‘l debito amore
lo qual dovea Penelopé far lieta,
94
vincer potero dentro a me l’ardore
ch’i’ ebbi a divenir del mondo esperto,
e de li vizi umani e del valore;
97
ma misi me per l’alto mare aperto
sol con un legno e con quella compagna
picciola da la qual non fui diserto.
10
0
L’un lito e l’altro vidi infin la Spagna,
fin nel Morrocco, e l’isola d’i Sardi,
e l’altre che quel mare intorno bagna.
10
3
Io e ‘ compagni eravam vecchi e tardi
quando venimmo a quella foce stretta
dov’Ercule segnò li suoi riguardi,
10
6
acciò che l’uom più oltre non si metta:
da la man destra mi lasciai Sibilia,
da l’altra già m’avea lasciata Setta.
10
9
“O frati”, dissi “che per cento milia
perigli siete giunti a l’occidente,
a questa tanto picciola vigilia
11
2
d’i nostri sensi ch’è del rimanente,
non vogliate negar l’esperienza,
di retro al sol, del mondo sanza gente.
11
5
Considerate la vostra semenza:
fatti non foste a viver come bruti,
ma per seguir virtute e canoscenza”.
11
8
61. piangono l’astuzia per la quale anche dopo morta Deidamìa si lamenta di Achille; e scontano la
colpa di aver rubato la statua di Pàllade Atena».
64. «Se fosse possibile parlare dall’interno di quelle
fiammelle» dissi, «o maestro, ti prego assai e ti prego nuovamente, tanto che la preghiera mi valga
come mille preghiere, 67. che tu non mi neghi di
aspettarli, finché la fiamma a due punte non viene
qui. Vedi che mi piego verso di essa per il desiderio
di sentirla parlare!» 70. Ed egli a me: «La tua preghiera è lodevole, perciò l’accolgo. Ma fa’ che la
tua lingua si astenga dal parlare. 73. Lascia fare a
me, ho capito ciò che vuoi. Essi potrebbero rifiutarsi di risponderti, perché furono greci (=e perciò altezzosi)». 76. Dopo che la fiamma venne dove parve alla mia guida tempo e luogo opportuni, sentii
pronunciare queste parole: 79. «O voi, che siete in
due dentro un fuoco, se io acquistai merito presso di
voi mentre vissi, se io acquistai merito piccolo o
grande 82. quando in vita scrissi i versi immortali,
fermàtevi! Uno di voi mi dica dove, perdùtosi, andò
a morire!». 85. Il corno più grande di quella fiamma
antica cominciò ad agitarsi e a crepitare, come una
fiamma agitata dal vento. 88. Quindi, muovendo la
cima qua e là come se fosse una lingua che parlasse,
emise una voce e disse: «Quando 91. partii da Circe, che mi trattenne più di un anno vicino a Gaeta
prima che così Enea la chiamasse, 94. né la tenerezza per mio figlio né il rispetto per mio padre né
il dovuto amore con cui dovevo far felice Penelope
97. riuscirono a vincere dentro di me il desiderio
che ebbi di divenire esperto del mondo, dei vizi
umani e delle capacità. 100. Perciò mi diressi verso
il mare occidentale soltanto con una nave e con
quella piccola compagnia, dalla quale non fui mai
abbandonato. 103. Vidi l’una e l’altra spiaggia fino
alla Spagna e fino al Marocco, vidi l’isola dei sardi e le altre isole bagnate da quel mare (=la Sardegna e le Baleari). 106. Io e i miei compagni eravamo vecchi e lenti, quando giungemmo allo stretto di
Gibilterra, dove Ercole segnò i confini della terra,
109. affinché nessun uomo si spingesse oltre. A destra mi lasciai Siviglia, mentre a sinistra mi ero già
lasciata Cèuta. 112. “O fratelli” dissi, “che affrontando mille pericoli siete giunti all’estremo limite
dell’occidente, a questa tanto piccola vigilia 115.
dei nostri sensi, che ci rimane, non vogliate negare
l’esperienza, seguendo il corso del sole, di esplorare
il mondo senza gente. 118. Considerate la vostra
origine: non siete nati per viver come bruti (=esseri
senza ragione), ma per conseguire valore e conoscenza.” 
Divina commedia. Inferno, a cura di P. Genesini 78
Li miei compagni fec’io sì aguti,
con questa orazion picciola, al cammino,
che a pena poscia li avrei ritenuti;
121
e volta nostra poppa nel mattino,
de’ remi facemmo ali al folle volo,
sempre acquistando dal lato mancino.
124
Tutte le stelle già de l’altro polo
vedea la notte e ‘l nostro tanto basso,
che non surgea fuor del marin suolo.
127
Cinque volte racceso e tante casso
lo lume era di sotto da la luna,
poi che ‘ntrati eravam ne l’alto passo,
130
quando n’apparve una montagna, bruna
per la distanza, e parvemi alta tanto
quanto veduta non avea alcuna.
133
Noi ci allegrammo, e tosto tornò in pianto,
ché de la nova terra un turbo nacque,
e percosse del legno il primo canto.
136
Tre volte il fé girar con tutte l’acque;
a la quarta levar la poppa in suso
e la prora ire in giù, com’altrui piacque,
139
infin che ‘l mar fu sovra noi richiuso”. 142
121. Con questo breve discorso io feci i miei compagni così desiderosi di continuare il viaggio, che a
fatica poi sarei riuscito a trattenerli. 124. E, volta la
nostra poppa nel [sole del] mattino, facemmo dei
remi ali al folle volo, piegando sempre più dal lato
mancino. 127. La notte già ci mostrava tutte le stelle dell’altro polo, mentre il nostro polo [era divenuto tanto basso sull’orizzonte, che] non sorgeva fuori
della superficie marina. 130. Cinque volte si era acaccesa e cinque spenta la parte inferiore della luna,
dopo che avevamo iniziato l’ardua impresa, 133.
quando ci apparve una montagna (=il purgatorio),
bruna per la distanza, che mi sembrò tanto alta
quanto non ne avevo mai viste. 136. Noi ci rallegrammo, ma sùbito [la nostra gioia] si tramutò in
pianto, perché dalla nuova terra sorse un turbine che
percosse la prua della nave. 139. Tre volte la fece
girare con tutta l’acqua circostante, alla quarta fece
alzar la poppa in alto e fece andar la prua in giù,
come ad altri (=Dio) piacque, 142. finché il mare si
rinchiuse sopra di noi».
I personaggi
Elia ed Eliseo sono due profeti d’Israele. Un giorno,
mentre stanno parlando in riva al Giordano, un carro
di fuoco con due cavalli di fuoco passa in mezzo a
loro e rapisce Elia e lo porta in cielo. Eliseo si mette
a gridare finché non lo vede più (2 Re 2, 11-12).
Eliseo stava andando da Gerico a Betel, quando alcuni ragazzi lo deridono. Egli li maledice nel nome
del Signore. Allora due orse escono dal bosco e
sbranano 42 di quei ragazzi (2 Re 2, 23-24).
Ulisse, figlio di Laerte, è il protagonista dell’Odissea, un lungo poema che narra il suo ritorno ad Itaca, un’isola del mar Egèo, dopo la distruzione di
Troia. Il viaggio dura ben dieci anni sia per l’ostilità
di Poseidone, dio del mare, a cui l’eroe ha accecato
il figlio Polifemo, sia per l’insaziabile curiosità di
visitare paesi e genti sconosciute. In una di queste
avventure la maga Circe s’innamora di lui e lo trattiene presso di sé per un anno, poi lo deve lasciar
partire per volere di Giove. Una volta in patria, egli
deve riconquistare il trono combattendo contro i
proci, i nobili che avevano approfittato della sua
lunga assenza per insidiargli il potere e la moglie
Penelope. Egli è famoso per l’astuzia (o meglio per
il suo ingegno versatile), ma anche per il coraggio e
la saggezza. È suo l’inganno del cavallo, che permette agli achei di penetrare nella città di Troia e di
distruggerla dopo dieci anni di inutile assedio. Oltre
all’inganno del cavallo Dante ricorda anche l’astuzia con cui Ulisse e Diomede costringono Achille ad
abbandonare Deidamìa, appena sposata, per partecipare alla guerra di Troia e il furto della statua di
Pàllade Atena, che proteggeva la città di Troia.
Diomede, figlio di Tideo, re di Argo, è il compagno
inseparabile e fidato degli inganni di Ulisse. Dopo la
guerra di Troia è respinto dalla moglie, perciò viene
in Italia, dove combatte contro i messapi. Dante lo
unisce ad Ulisse anche in morte, racchiudendolo nella stessa fiamma.
Etéocle e Polinìce sono figli di Edipo, re di Tebe, e
di Giocasta. Alla morte del padre, decidono di regnare un anno ciascuno. Passato l’anno però Etèocle non vuole lasciare il trono. Polinìce allora arma
un esercito contro di lui. Nella battaglia muoiono
entrambi. Quando i loro corpi sono deposti sulla pira per essere bruciati, sembra che le fiamme
dell’uno si dividano da quelle dell’altro, come se il
loro odio perdurasse anche dopo la morte.
Deidamìa, figlia di Licomede di Sciro e da poco
moglie di Achille, muore di dolore, quando il marito, che era stato fatto vestire da donna affinché non
partisse per la guerra di Troia, è scoperto da Ulisse
e da Diomede (gli fanno sentire il rumore delle armi) e costretto a partire. Nel limbo la donna continua a piangere l’abbandono e il mancato ritorno
dell’eroe. La fonte di Dante è Stazio, Ach. I, 689
sgg.
Commento
1. Il canto inizia in modo semplice ed efficace: il
poeta pensa alla sua Firenze con un sentimento di
odio e di amore. Da una parte prorompe in un’apostrofe violentissima e piena di sarcasmo contro la
città, perché lì all’inferno egli ha trovato cinque
suoi concittadini di buona famiglia; e perciò è contento che le altre città della Toscana si preparino a
punirla. Dall’altra desidera che la punizione sia già
avvenuta, perché più egli invecchia, più le sventure
che colpiscono la sua città lo fanno soffrire (vv. 1-
12).
1.1. Dopo questo preludio il poeta descrive l’ottava
bolgia. Fa una descrizione indiretta (il contadino
che vede le lucciole d’estate) e una descrizione diretta (la bolgia era piena di fiammelle) (vv. 13-51).
1.2. Passa alla parte centrale del canto: l’incontro –
mediato da Virgilio (vv. 52-84) – con Ulisse e la
richiesta che l’eroe greco racconti dove andò a morire. E fa parlare il personaggio, che pianamente 
Divina commedia. Inferno, a cura di P. Genesini 79
racconta la sua fine, che occupa metà canto (vv. 85-
142).
1.3. La conclusione del canto è netta: coincide con
la fine del racconto del protagonista.
2. Il poeta è sarcastico verso Firenze (vv. 1-6). Aveva dedicato l’intero If VI, 40-90, ai conflitti che dilaniavano la sua città. E si dimostra addolorato in If
XVI, 64-78. La coinvolge nella condanna ai principi
d’Italia, alla Chiesa e all’Impero in Pg VI, 126-151.
Ne condanna il fiorino che corrompe il mondo in Pd
IX, 127-142.
3. Davanti al folle volo di Ulisse Dante manifesta lo
stesso sentimento provato davanti a Francesca e a
Paolo: come credente condanna le azioni di frode,
come uomo comprende e, in questo caso, ammira
l’amore per il sapere. I due episodi hanno anche un
altro aspetto simile: come Paolo, anche Diomede tace. Per il poeta l’eroe greco è il simbolo dell’umanità pagana assetata di conoscenza, per la quale
essa è disposta a sacrificare tutto, anche gli affetti
familiari. L’Ulisse dantesco (l’eroe acheo invece ritorna in patria) ha davanti a sé due scelte possibili,
ugualmente valide e ugualmente attraenti: la vita
tranquillità in famiglia da una parte, il conseguimento di «virtute e canoscenza» dall’altra. Sceglie il valore e la conoscenza, e intraprende il viaggio che lo
porta ad esplorare il mondo sanza gente e quindi alla morte.
3.1. Il viaggio di Ulisse è folle perché estremo, eccessivo, mai tentato da alcuno, vietato dagli dei. Esso era la sfida più grande che i protagonisti potevano
lanciare al loro destino. In palio c’era il rischio, il
pericolo, forse la morte; ma anche la conoscenza del
mondo disabitato, la dimostrazione del proprio valore e del proprio coraggio, il superamento degli ostacoli e dei pericoli, l’esplorazione dell’ignoto.
4. Nella letteratura medioevale un altro esempio di
sfida estrema e di sfida impossibile è quella che ser
Ciappelletto deve affrontare e risolvere in punto di
morte: se muore senza confessarsi, è sepolto in terra
sconsacrata e i suoi ospiti sono forse uccisi. Egli allora decide di uscire dalla difficoltà facendo una
falsa confessione a un santo frate, esperto di libri ma
non della vita. Il frate è ingannato ed egli è sepolto
con tutti gli onori nel convento. Dopo morto incomincia a fare miracoli (Decameron, I, 1).
5. Il poeta drammatizza la scelta di Ulisse, contrapponendo tra loro due possibilità ugualmente valide:
la famiglia da una parte, la conoscenza dall’altra.
Egli presenta anche davanti agli occhi del lettore
questa duplice possibilità. Ed anche il lettore nel suo
intimo deve scegliere: o l’una o l’altra scelta, poiché
una scelta esclude l’altra. Ma, qualunque scelta egli
faccia, è coinvolto nella scelta, nella storia e nella
fine di Ulisse. Il poeta vuole far provare anche al lettore i sentimenti, le emozioni, le gioie, le angosce e
i drammi dei suoi personaggi. Nel caso di Ulisse il
coinvolgimento è soltanto emotivo e intellettuale.
Nel caso di Francesca e Paolo il coinvolgimento è
religioso, sociale e personale (If V). Nel caso del
conte Ugolino della Gherardesca è ben più drammatico ed angoscioso, poiché riguarda l’antropofagia e
la necrofagia dei propri figli e la possibilità di continuare la famiglia nel futuro (If XXXIII, 1-78). Ma
la strategia del coinvolgimento continua – e in forme sempre più complesse – sia nel Purgatorio, sia
nel Paradiso. Alla fine il poeta porta il lettore a
partecipare anche all’essenza divina (Pd XXXIII,
133-145).
6. Il momento più intenso della drammatizzazione è
alla fine del canto, quando Ulisse e l’equipaggio si
rallegrano alla vista della terra che non vedevano
da cinque mesi lunari, e sùbito la loro gioia si trasforma in pianto, perché dalla nuova terra sorge un
turbine che affonda la nave ed i suoi occupanti. La
fine del canto coincide con la fine del monologo di
Ulisse, che termina di raccontare la sua storia. Né
Dante né Virgilio intervengono con un qualche
commento, ad esempio passando ad altri problemi
come in If VI (i dannati soffriranno di più o di meno
dopo il giudizio universale?) o in If X (i dannati
vedono soltanto il futuro?) o chiedendo chi sono i
compagni di pena come in If X o in If XV. Il motivo di ciò è semplice: la domanda non avrebbe aggiunto nulla, anzi avrebbe abbassato la tensione
emotiva. In If XXVII invece non sono i poeti che se
ne vanno, come in genere succede, è l’anima ancora
scottata dall’inganno che se ne va. Dante quindi fa
continue variazioni sullo stesso motivo.
7. Come Capanèo, anche Ulisse sfida i decreti del
cielo, superando le colonne d’Ercole, e dal cielo
viene punito ( If XIV, 43-72). Le motivazioni di
Capanèo e di Ulisse sono però diverse: la violenza
contro il volere degli dei da una parte; l’amore verso la conoscenza dall’altra. Ma la sorte è la stessa:
il gigante è fulminato da Giove; l’eroe omerico annega con i suoi compagni davanti alle spiagge del
purgatorio. Per Dante l’uomo deve sottomettersi ai
decreti del cielo. Non li deve violare per nessun
motivo. Che provengano dagli dei pagani o dal Dio
cristiano, è indifferente: si tratta sempre di decreti
della divinità, e in quanto tali devono essere rispettati. Il dramma dell’uomo sembra essere stato sempre il dramma della conoscenza: nel paradiso terrestre Adamo disobbedì a Dio e mangiò il frutto
dell’albero della conoscenza. Fu cacciato dal paradiso e privato dell’immortalità.
8. Ulisse non può scendere sulle spiagge della montagna altissima che vede e che è la montagna del
purgatorio per due motivi: a) è ancora in vita; e b) è
pagano, non è battezzato, non ha il dono della fede.
Per Dante, come per ogni pensatore medioevale,
l’uomo è incompleto senza la fede; non può raggiungere la salvezza dell’anima con la sola ragione.
Ha bisogno della fede. Tra ragione e fede non c’è
quindi contrapposizione: la ragione non può capire
tutto, non può capire le verità supreme della religione, ha dei limiti, deve ad un certo punto affidarsi
alla fede, che si nutre della rivelazione contenuta
nella Bibbia.
9. Il canto di Ulisse è un canto silenzioso come
quello di Capanèo: in If XIV, 94-114, Virgilio racconta del gran veglio (il racconto sembra essere
senza narratore). Qui il canto inizia con una lunga
descrizione della bolgia, illuminata da migliaia di
fiammelle, procede con un breve scambio di battute 
Divina commedia. Inferno, a cura di P. Genesini 80
tra Dante e Virgilio, quindi si sviluppa e si conclude
con la lunga risposta di Ulisse che racconta la storia
della sua fine. Il racconto è un lungo monologo, che
i due poeti ascoltano senza intervenire e che sembra
narrarsi da se stesso. Il monologo acquista l’aspetto
di discorso soltanto nel punto in cui l’eroe si rivolge
con l’orazion picciola ai suoi compagni, che rimangono silenziosi e che tuttavia sono spinti a fare dei
remi ali al folle volo.
10. L’affiatamento tra Ulisse e i suoi compagni di
avventura e di tanti pericoli è tale, che egli li chiama fratelli. Eppure, anche se li ha alzati all’altezza
dei suoi pensieri, Ulisse è e resta il capo; e per sé
come per loro impersona la figura del capo. Essi ormai si identificano in lui. Egli però è un capo che
chiede con una sana retorica l’assenso dei suoi collaboratori e si preoccupa anche di infiammarli a
compiere il folle volo che li porta alla morte (Ciò
però era imprevedibile). Essi accettano sùbito, perché hanno una fiducia totale in lui, nelle sue capacità, nella sua intelligenza e nella sua astuzia. L’entusiasmo che infonde è tale che i remi della nave diventano ali. D’altra parte, com’è possibile resistere
al fascino di parole come: «Fatti non foste a viver
come bruti, Ma per seguir virtute e canoscenza»?
Ulisse conosce l’animo umano, conosce i loro cuori.
Ed usa un linguaggio semplice, persuasivo ed efficace, che li induce immediatamente all’azione.
11. L’eroe omerico non inganna i suoi compagni, li
persuade. Non li inganna, perché non sono suoi avversari. Essi lo conoscono da sempre, hanno passato
vent’anni insieme, e s’identificano in lui e nelle sue
capacità. Per di più erano davanti alle colonne d’Ercole e capivano, al di là delle parole, ciò che egli
stava loro proponendo. D’altra parte non avrebbe
nemmeno bisogno di persuaderli: essi l’avrebbero
seguìto in ogni caso perché è un capo straordinario,
e dovevano in ogni caso seguirlo perché erano suoi
sudditi. Qual è il senso dell’orazion picciola allora?
Ulisse, da buon stratega, conosce l’importanza di
una buona comunicazione con i suoi collaboratori;
conosce anche l’importanza e l’efficacia delle parole, per incitare ed ottenere risultati migliori; infine
sottolinea con le parole il carattere straordinario ed
eccezionale dell’avventura che stanno iniziando:
nessuno mai aveva oltrepassato le colonne d’Ercole
né aveva sfidato l’ignoto, per visitare il mondo sanza gente.
12. Il linguaggio persuasivo, di cui si occupa la retorica, non ha niente a che fare con il linguaggio
scientifico, i cui criteri sono la verità o la falsità di
una proposizione. Ha a che fare con l’ampia zona di
tutto ciò che non è né vero né falso e che riguarda le
reazioni emotive o le azioni. Ha a che fare insomma
con la ragion pratica, non con la ragion teoretica.
Esso non descrive la realtà, come fa il linguaggio
scientifico; la valorizza, la plasma, la trasforma. Le
parole di Ulisse valorizzano e danno il giusto rilievo all’impresa che si sta iniziando. Senza l’orazion
picciola l’impresa sarebbe stata meno importante: il
linguaggio trasforma la realtà fisica nella realtà simbolica e nei valori dell’intelletto.
13. Ulisse è il simbolo dell’umanità pagana che non
si può salvare nemmeno se animata dai più nobili
propositi e dagli ideali più elevati: la ricerca della
conoscenza. L’umanità pagana per Dante è intrinsecamente manchevole, perché non conosce il Vangelo né il battesimo (è nata e vissuta prima della
venuta di Gesù Cristo), non conosce la salvezza né
la grazia, non conosce la fede né fa parte della
Chiesa. I suoi tentativi, come quello di Ulisse, sono
perciò destinati all’insuccesso. Per questo motivo
gli spiriti magni dell’antichità – Socrate, Platone,
Aristotele, Euclide, Tolomeo; Omero, Orazio, Ovidio, Lucano e lo stesso Virgilio – si trovano confinati nel limbo, un settore particolare dell’inferno, e
provano un’infinita malinconia e un desiderio insoddisfatto di vedere Dio e di partecipare all’essenza divina (If IV).
14. Ulisse è condannato all’inferno come fraudolento. L’astuzia è soltanto un aspetto – quello meno
encomiabile – del versatile ingegno dell’eroe omerico. Ma nessuna versatilità umana può essere capace di superare i limiti della ragione e di portare
l’uomo a Dio. Dante, per bocca di Virgilio, lo ricorda anche in séguito: «Matto è chi spera che la
nostra ragione possa percorrere la via infinita che
tiene [Dio, che è] una sostanza in tre persone. State
contente, o genti umane, che le cose stanno così,
perché, se aveste potuto vedere tutto, non era necessario che Maria mettesse al mondo Cristo» (Pg III,
34-39).
15. Dante si comporta con Ulisse come precedentemente si era comportato con Ciacco, Farinata degli Uberti, Pier delle Vigne, Brunetto Latini ecc.:
distingue il peccatore dal peccato. Brunetto Latini è
riprovevole e merita la dannazione eterna per il suo
vizio; come maestro invece è veramente capace, ha
insegnato al poeta come l’uomo si eterna, ed il poeta lo ricorda ancora con affetto filiale.
16. Il dramma di Ulisse, che è il dramma della ragione umana che dimentica i suoi limiti in nome del
sapere e dell’esperienza, va inserito nella visione
che il poeta ha del mondo. Essa fonde terreno e ultraterreno: Dio è attento e vicino agli uomini, gli
uomini possono contare quotidianamente sulla vicinanza e sull’aiuto di angeli e santi. Per il mondo
antico greco e latino il mondo è circoscritto al Mediterraneo, un mare conosciuto e perciò sicuro. Alessandro Magno (356-323 a.C.) si spinge fin
nell’India per terra. Ma il mondo oltre il Mediterraneo in genere resta indeterminato e sconosciuto.
Qualcuno vi si spinge e non ritorna. I limiti di questo mondo non sono i divieti divini indicati dalle
colonne d’Ercole sullo stretto di Gibilterra, ma i
limiti tecnologici dei cantieri, che costruiscono navi incapaci di affrontare il mare aperto. Al tempo di
Dante i limiti dei cantieri si riducono, e il poeta
sente il dramma tra la visione tradizionale del mondo, ristretta al Mediterraneo, e le nuove e imminenti prospettive aperte dagli esploratori che per terra e
per mare allargano gli orizzonti geografici e conoscitivi. Uno di questi è Marco Polo che va e torna
dalla Cina via terra (1271-95), altri sono i due fratelli Vivaldi di Genova, che superano le colonne 
Divina commedia. Inferno, a cura di P. Genesini 81
d’Ercole nel tentativo di circumnavigare l’Africa e
che muoiono nell’impresa (1291). La visione dantesca del mondo geografico si modifica rapidamente
nel sec. XIV e riceve il colpo di grazia nel sec. XV
con Bartolomeo Diaz che supera il Capo di Buona
Speranza (1488) e apre la strada via mare verso le
Indie, Cristoforo Colombo, che scopre l’America
(1492), e Ferdinando Magellano che fa il giro del
mondo (1519-21). La visione dantesca del mondo
celeste riceve il colpo di grazia pochi decenni dopo,
con Nicolò Copernico che propone la teoria eliocentrica (1543), Galileo Galilei che scopre nuovi corpi
celesti (1609-10), infine Isaac Newton che propone
la teoria della gravitazione universale (1687). Le
scoperte geografiche ed astronomiche allontanano
Dio dall’uomo, perché la terra e l’universo diventano sempre più vasti, e lo spazio tra la terra e il cielo
sempre più vuoto. Così l’uomo passa in poco più di
un secolo (1543-1687) dal mondo del pressappoco
all’universo della precisione.
17. Per il viaggio di Ulisse oltre le colonne d’Ercole
Dante forse s’ispira ad un fatto avvenuto durante la
sua giovinezza: nel 1291 i due fratelli Vivaldi di
Genova oltrepassano lo stretto di Gibilterra, con il
proposito di circumnavigare l’Africa. Dal viaggio
non fanno più ritorno.
18. La figura di Ulisse ha un grande successo nell’immaginario collettivo occidentale:
a) L’Ulisse di Omero, il primo Ulisse, è astuto ed ha
una curiosità insaziabile. È suo l’inganno del cavallo
che permette agli achei di conquistare Troia dopo un
inutile assedio durato dieci anni. È anche un valoroso guerriero, che però, prudentemente, non ama i
corpo a corpo in battaglia, preferendo l’uso dell’arco. È l’ultimo a ritornare in patria: il viaggio di ritorno dura dieci anni a causa dell’opposizione di
Poseidone, a cui l’eroe aveva accecato il figlio Polifemo; ma a causa anche dell’insaziabile curiosità
dell’eroe acheo. Ritorna in patria da solo: i suoi
compagni muoiono tutti durante il viaggio di ritorno.
Qui deve scontrarsi con i nobili, che in sua assenza
gli consumavano le ricchezze e gli insidiavano Penelope, la fedelissima moglie, astuta non meno di lui
(aveva promesso che si sarebbe risposata quando avesse portato a termine una tela, che di giorno tesseva e di notte disfaceva). Li uccide tutti con l’arco. I
suoi ideali di vita non sono però guerrieri: egli è anche famoso per la sua saggezza e sa amministrare
bene il suo regno.
b) L’Ulisse di Dante (1265-1321) mette in primo
piano il valore e l’amore per la conoscenza rispetto
ai valori familiari. Per tali valori supera le colonne
d’Ercole e va incontro alla morte davanti alla montagna del purgatorio. È anche fine conoscitore
dell’animo umano, che sa manipolare positivamente
con una buona retorica. Il poeta lo apprezza per questi ideali, lo condanna come fraudolento.
c) L’Ulisse di Ugo Foscolo (1778-1827) è «bello di
fama e di sventura» ed ama la sua patria, dove infine
riesce a ritornare. Come tutti gli eroi romantici, è
sventurato e perseguitato da un destino avverso. Anzi più è sventurato, più è romantico e più è degno di
ammirazione. Il poeta è più sventurato dell’eroe
greco, perché sente che morirà in terra straniera.
Perciò è più grande (A Zacinto, 1802-03).
d) L’Ulisse decadente di Giovanni Pascoli (1855-
1912) guida la nave da nove giorni. All’alba del
decimo in lontananza vede qualcosa d’indistinto,
ma è preso dal sonno. Ad Itaca il servo Eumeo presso il recinto dei porci, il figlio nel porto ed il padre
nei campi fissano il mare nella speranza che egli
giunga. Sulla nave i suoi compagni aprono gli otri,
dove sono richiusi i venti sfavorevoli. Questi escono
e riportano la nave al largo. Ulisse si sveglia, in lontananza vede ancora qualcosa d’indistinto, ma non
può capire se è una nuvola o una terra. È mancato
all’appuntamento che il destino gli aveva preparato.
E quell’occasione, almeno in quella forma, è perduta per sempre (Poemi conviviali, Il sonno di Odisseo, 1904).
e) L’Ulisse decadente di Gabriele D’Annunzio
(1863-1938) è un supereroe, che con i suoi compagni sfida il destino. Il poeta lo vede alla guida della
nave e gli chiede di fargli provare l’arco. Se non è
capace di tendere la corda, lo inchioderà alla prua
della nave; se vi riesce, lo prenderà con lui. L’eroe
greco non gli risponde, lo guarda soltanto per un
attimo. Da quel momento il poeta sente che il suo
destino è cambiato ed è divenuto diverso e superiore a quello dei suoi compagni. È nato il superuomo
(Laudi del cielo, del mare, della terra e degli eroi.
Maia, IV. L’incontro con Ulisse, 1903).
f) Nel romanzo Ulysses (1922) lo scrittore dublinese James Joyce (1882-1941) racchiude in un’intera
giornata le poco eroiche peripezie del suo Ulisse,
un modesto impiegato del mondo contemporaneo,
che trova anche il tempo di tradire la moglie.
g) Nel breve componimento intitolato Ulisse (Canzoniere, Mediterranee, 1946) Umberto Saba
(1883-1957) propone di sé l’immagine di un Ulisse
sempre pronto al pericolo e che non vuole invecchiare.
19. Con la figura di Ulisse Omero ha colto questo
impulso all’avventura e alla conoscenza, che caratterizza la società occidentale rispetto ad altre civiltà. Essa costituisca il simbolo reso esplicito dell’impulso alla conoscenza, alla scoperta, all’apertura di nuovi mercati commerciali, che spinge
l’uomo occidentale ad essere aggressivo e ad usare
in modo aggressivo la sua cultura e la sua tecnologia verso le altre civiltà e le altre culture.
19.1. Se si deve considerare folle il viaggio di Ulisse, si deve considerare ugualmente folle il viaggio
di Marco Polo, che va e torna dalla Cina via terra
(1271-95): le possibilità di successo erano semplicemente nulle ed egli parte ugualmente. Non era
neanche costretto dalle necessità familiari. E compie un viaggio difficile e pericoloso anche oggi.
Certamente egli ha tentato ed è riuscito, mentre
moltissimi altri hanno tentato e non sono ritornati.
Ma in tutti i casi il rischio è stato abbondantemente
sottovalutato e l’avventura o il desiderio di conoscenza o il desiderio di ricchezza ha avuto la prevalenza sul buon senso e sul calcolo freddo delle possibilità di successo. 
Divina commedia. Inferno, a cura di P. Genesini 82
La struttura del canto è semplice: 1) Dante lancia
un’invettiva contro Firenze, che ha popolato
l’inferno di ladri; poi 2) descrive la bolgia piena di
fiammelle; quindi 3) incontra Ulisse che racconta la
sua storia: 4) con i fidati compagni oltrepassa le colonne d’Ercole, per visitare il mondo disabitato; 5)
dopo cinque mesi lunari vedono una montagna altissima; essi si rallegrano, ma dalla montagna sorge un
turbine che affonda la nave. 
Divina commedia. Inferno, a cura di P. Genesini 83
Canto XXVII
Già era dritta in sù la fiamma e queta
per non dir più, e già da noi sen gia
con la licenza del dolce poeta,
1
quand’un’altra, che dietro a lei venia,
ne fece volger li occhi a la sua cima
per un confuso suon che fuor n’uscia.
4
Come ‘l bue cicilian che mugghiò prima
col pianto di colui, e ciò fu dritto,
che l’avea temperato con sua lima,
7
mugghiava con la voce de l’afflitto,
sì che, con tutto che fosse di rame,
pur el pareva dal dolor trafitto;
10
così, per non aver via né forame
dal principio nel foco, in suo linguaggio
si convertian le parole grame.
13
Ma poscia ch’ebber colto lor viaggio
su per la punta, dandole quel guizzo
che dato avea la lingua in lor passaggio,
16
udimmo dire: “O tu a cu’ io drizzo
la voce e che parlavi mo lombardo,
dicendo “Istra ten va, più non t’adizzo”,
19
perch’io sia giunto forse alquanto tardo,
non t’incresca restare a parlar meco;
vedi che non incresce a me, e ardo!
22
Se tu pur mo in questo mondo cieco
caduto se’ di quella dolce terra
latina ond’io mia colpa tutta reco,
25
dimmi se Romagnuoli han pace o guerra;
ch’io fui d’i monti là intra Orbino
e ‘l giogo di che Tever si diserra”.
28
Io era in giuso ancora attento e chino,
quando il mio duca mi tentò di costa,
dicendo: “Parla tu; questi è latino”.
31
E io, ch’avea già pronta la risposta,
sanza indugio a parlare incominciai:
“O anima che se’ là giù nascosta,
34
Romagna tua non è, e non fu mai,
sanza guerra ne’ cuor de’ suoi tiranni;
ma ‘n palese nessuna or vi lasciai.
37
Ravenna sta come stata è molt’anni:
l’aguglia da Polenta la si cova,
sì che Cervia ricuopre co’ suoi vanni.
40
La terra che fé già la lunga prova
e di Franceschi sanguinoso mucchio,
sotto le branche verdi si ritrova.
43
E ‘l mastin vecchio e ‘l nuovo da Verrucchio,
che fecer di Montagna il mal governo,
là dove soglion fan d’i denti succhio.
46
Le città di Lamone e di Santerno
conduce il lioncel dal nido bianco,
che muta parte da la state al verno.
49
E quella cu’ il Savio bagna il fianco,
così com’ella sie’ tra ‘l piano e ‘l monte
tra tirannia si vive e stato franco.
52
Ora chi se’, ti priego che ne conte;
non esser duro più ch’altri sia stato,
se ‘l nome tuo nel mondo tegna fronte”.
55
Poscia che ‘l foco alquanto ebbe rugghiato
al modo suo, l’aguta punta mosse
di qua, di là, e poi diè cotal fiato:
58
1. Ormai la fiamma [di Ulisse] era dritta in alto e
quieta, perché non parlava più, e ormai lontano da
noi se ne andava con la licenza del dolce poeta, 4.
quando un’altra [fiamma] (=Guido da Montefeltro),
che veniva dietro di lei, ci fece volger gli occhi sulla sua cima, per un suono confuso che ne usciva. 7.
Come il bue siciliano [di Perillo], che mugghiò
prima con il pianto di colui – e ciò fu giusto – che
l’aveva costruito con la sua lima, 10. muggiva con
la voce del suppliziato, tanto che, per quanto fosse
di rame (=bronzo), appariva trafitto dal dolore; 13.
così, per non trovar da principio nel fuoco né via
[d’uscita] né foro, nel suo (=del fuoco) linguaggio si
convertivano le parole grame. 16. Ma, dopo che
ebbero trovato la loro via su per la punta [della
fiamma], dandole quel guizzo che le avrebbe dato
la lingua al loro passaggio, 19. udimmo dire: «O tu,
al quale io drizzo la voce e che parlavi or ora lombardo (=italiano) dicendo “Ora va’, più non ti spingo [a parlare]”, 22. perché io son giunto forse troppo tardi, non ti rincresca di restare a parlare con
me: vedi che non rincresce a me, e ardo! 25. Se tu
soltanto ora in questo mondo cieco sei caduto da
quella dolce terra latina (=italiana) dalla quale io
reco tutta la mia colpa, 28. dimmi se i romagnoli
hanno pace o guerra, perché io fui dei monti [che
sorgono] là tra Urbino e la giogaia [dell’Appennino], dalla quale nasce il Tevere». 31. Io ero ancor
tutto attento e chino in giù, quando la mia guida mi
toccò [con il gomito] nel fianco, dicendo: «Parla tu;
questo è latino (=italiano)». 34. Ed io, che avevo
già pronta la risposta, senza indugio incominciai a
parlare: «O anima, che sei laggiù nascosta [dalla
fiamma], 37. la tua Romagna non è, e non fu mai,
senza guerra nel cuore dei suoi tiranni, ma in palese
(=di visibile) nessuna ora vi lasciai. 40. Ravenna sta
com’è stata da molti anni [a questa parte]: l’aquila
dei da Polenta se la cova (=la protegge), così come
ricopre Cervia con le sue ali. 43. La terra (=Forlì),
che già fece lunga resistenza e sanguinoso mucchio
(=strage) di francesi, si ritrova sotto le branche verdi [degli Ordelaffi]. 46. E il vecchio e il nuovo mastino (=Malatesta e Malatestino) da Verrucchio,
che fecero strazio di Montagnana dei Parcitadi, là,
come il solito, fan succhiello dei denti (=dissanguano i loro sudditi). 49. Le città bagnate dal
Lamone e dal Santerno (= Faenza e Imola) son sotto
il leoncello dal nido bianco (=Maghinardo Pagani
da Susinana) che muta partito dall’estate all’inverno. 52. E quella (=Cesena), della quale il [fiume] Savio bagna il fianco, così come essa siede tra
la pianura e la montagna, vive tra tirannia e libere
istituzioni. 55. Ora ti prego di raccontarci chi sei:
non esser duro (=restìo) [a rispondere] più di quanto
altri (=Dante stesso) sia stato [con te], possa il tuo
nome durare lungamente nel mondo!». 58. Dopo
che il fuoco ebbe ruggito alquanto nel suo [solito]
modo, la punta acuta [della fiamma] si mosse di qua
e di là; poi emise tali parole: 
Divina commedia. Inferno, a cura di P. Genesini 84
“S’i’ credesse che mia risposta fosse
a persona che mai tornasse al mondo,
questa fiamma staria sanza più scosse;
61
ma però che già mai di questo fondo
non tornò vivo alcun, s’i’ odo il vero,
sanza tema d’infamia ti rispondo.
64
Io fui uom d’arme, e poi fui cordigliero,
credendomi, sì cinto, fare ammenda;
e certo il creder mio venìa intero,
67
se non fosse il gran prete, a cui mal prenda!,
che mi rimise ne le prime colpe;
e come e quare, voglio che m’intenda.
70
Mentre ch’io forma fui d’ossa e di polpe
che la madre mi diè, l’opere mie
non furon leonine, ma di volpe.
73
Li accorgimenti e le coperte vie
io seppi tutte, e sì menai lor arte,
ch’al fine de la terra il suono uscie.
76
Quando mi vidi giunto in quella parte
di mia etade ove ciascun dovrebbe
calar le vele e raccoglier le sarte,
79
ciò che pria mi piacea, allor m’increbbe,
e pentuto e confesso mi rendei;
ahi miser lasso! e giovato sarebbe.
82
Lo principe d’i novi Farisei,
avendo guerra presso a Laterano,
e non con Saracin né con Giudei,
85
ché ciascun suo nimico era cristiano,
e nessun era stato a vincer Acri
né mercatante in terra di Soldano;
88
né sommo officio né ordini sacri
guardò in sé, né in me quel capestro
che solea fare i suoi cinti più macri.
91
Ma come Costantin chiese Silvestro
d’entro Siratti a guerir de la lebbre;
così mi chiese questi per maestro
94
a guerir de la sua superba febbre:
domandommi consiglio, e io tacetti
perché le sue parole parver ebbre.
97
E’ poi ridisse: “Tuo cuor non sospetti;
finor t’assolvo, e tu m’insegna fare
sì come Penestrino in terra getti.
100
Lo ciel poss’io serrare e diserrare,
come tu sai; però son due le chiavi
che ‘l mio antecessor non ebbe care”.
103
Allor mi pinser li argomenti gravi
là ‘ve ‘l tacer mi fu avviso ‘l peggio,
e dissi: “Padre, da che tu mi lavi
106
di quel peccato ov’io mo cader deggio,
lunga promessa con l’attender corto
ti farà triunfar ne l’alto seggio”.
109
Francesco venne poi com’io fu’ morto,
per me; ma un d’i neri cherubini
li disse: “Non portar: non mi far torto.
112
Venir se ne dee giù tra ‘ miei meschini
perché diede ‘l consiglio frodolente,
dal quale in qua stato li sono a’ crini;
115
ch’assolver non si può chi non si pente,
né pentere e volere insieme puossi
per la contradizion che nol consente”.
118
61. «Se io credessi che la mia risposta fosse per
una persona che dovesse tornare nel mondo, questa
fiamma sarebbe senza più scosse (=tacerebbe). 64.
Ma, poiché mai da questo fondo tornò alcun vivo,
se io odo il vero, senza timore d’infamia ti rispondo. 67. Io fui uomo d’arme, e poi fui frate francescano, credendo, così cinto, di fare ammenda [dei
miei peccati]. E certamente il mio credere si sarebbe avverato per intero, 70. se non ci fosse stato
il gran prete (=papa Bonifacio VIII), al quale incolga ogni malanno!, che mi rimise nelle prime
colpe. E come e perché [avvenne] voglio che tu
intenda. 73. Mentre io ebbi forma di ossa e di carne che mia madre mi diede, le mie opere non furon di leone, ma di volpe. 76. Io seppi tutti gli accorgimenti e tutte le vie coperte, e ne feci tale uso,
che la fama giunse al confine della terra. 79.
Quando mi vidi giunto in quella parte della mia
età (=la vecchiaia) in cui ciascuno dovrebbe calar
le vele e raccoglier le sàrtie, 82. ciò che prima mi
piaceva, allora mi rincrebbe e, pentito e confesso,
mi feci frate. Ahimè infelice! E[ppure mi] sarebbe
giovato, [se non mi fossi lasciato sviare]! 85. Il
principe dei nuovi farisei (=papa Bonifacio VIII),
avendo guerra presso il Laterano (=Roma) [contro
i Colonna] e non con[tro] i saraceni né con[tro] i
giudei, 88. perché ciascun suo nemico era cristiano e nessuno era stato a vincere [come infedele la
città di] Acri [in Siria] né [aveva fatto il] mercante
nella terra del sultano, 91. né sommo ufficio né
ordini sacri guardò in sé, né in me quel cordone,
che soleva far più magri coloro che lo cingevano.
94. Ma, come Costantino fece chiamare papa Silvestro dalla grotta del Soratte, per guarir la lebbra,
così mi fece venir costui quale maestro (=medico e
insegnante), 97. per guarir la sua febbre superba.
Egli mi domandò [un] consiglio [fraudolento], ed
io tacqui, perché le sue parole apparvero quelle di
un ubriaco. 100. E poi riprese a dire: “Il tuo cuore
non sospetti. Fin d’ora ti assolvo, e tu inségnami
come fare per gettar in terra (=conquistare) Palestrina. 103. Io posso chiudere ed aprire il cielo,
come tu sai, perché son due le chiavi che il mio
predecessore (=papa Celestino V) non ebbe care”.
106. Allora gli argomenti gravi mi spinsero là dove il tacer mi apparve [cosa] peggiore, e dissi: “O
padre, poiché tu mi lavi 109. di quel peccato nel
quale ora io devo cadere, [ecco il mio consiglio:]
una grande promessa [di pace e di conciliazione],
che poi non manterrai, ti farà trionfare nella tua
alta sede”. 112. Francesco d’Assisi venne poi,
come io fui morto, per [prendere] la mia anima;
ma uno dei neri cherubini disse: “Non portar[melo
via]: non mi far torto. 115. Deve venir giù tra i
miei servi, perché diede il consiglio fraudolento,
dal quale in qua gli son sempre rimasto alle spalle,
118. perché non si può assolvere chi non si pente,
né [ci] si può pentire e voler insieme [peccare], per
la contraddizione che non lo consente”. 
Divina commedia. Inferno, a cura di P. Genesini 85
Oh me dolente! come mi riscossi
quando mi prese dicendomi: “Forse
tu non pensavi ch’io loico fossi!”.
121
A Minòs mi portò; e quelli attorse
otto volte la coda al dosso duro;
e poi che per gran rabbia la si morse,
124
disse: “Questi è d’i rei del foco furo”;
per ch’io là dove vedi son perduto,
e sì vestito, andando, mi rancuro”.
127
Quand’elli ebbe ‘l suo dir così compiuto,
la fiamma dolorando si partio,
torcendo e dibattendo ‘l corno aguto.
130
Noi passamm’oltre, e io e ‘l duca mio,
su per lo scoglio infino in su l’altr’arco
che cuopre ‘l fosso in che si paga il fio
133
a quei che scommettendo acquistan
carco.
136
121. Oh me dolente!, come mi riscossi quando mi
prese dicendomi: “Forse tu non pensavi che io fossi
[un demonio] logico!”. 124. Mi portò da Minosse, e
quello attorcigliò otto volte la coda al dorso impietoso, e, dopo che per la gran rabbia (=soddisfazione)
se la morse, 127. disse: “Costui è dei (=deve andare
tra i) rei del fuoco ladro”. Perciò io qui, dove vedi,
son perduto e, così vestito [dalla fiamma], mi dolgo
andando [in giro per la bolgia]». 130. Quando egli
ebbe finito di parlare, la fiamma straziata dal dolore
si allontanò, torcendo ed agitando la punta aguzza.
133. Noi passammo oltre, io e la mia guida, su per
lo scoglio fino all’altro arco che copre la bolgia, nel
quale pagano il fio 136. coloro che, provocando divisioni, si acquistano il carico [di colpa e pena].
I personaggi
Guido da Montefeltro (1220ca.-1298) è uno dei
più valorosi condottieri della seconda metà del sec.
XIII. Nel 1268 è vicario a Roma di Corradino di
Svevia. Nel 1274 si mette a capo dei fuoriusciti
ghibellini di Bologna e sconfigge Malatesta da Verrucchio, capo dei guelfi. È capitano del popolo a
Forlì e dimostra doti di abilità e di astuzia. In Romagna anima la politica antipapale. Viene perciò
scomunicato e confinato prima a Chioggia, poi ad
Asti. Nel 1292 riesce ad imporre la sua signoria ad
Urbino. Due anni dopo si riconcilia con la Chiesa.
Nel 1296 entra nell’ordine dei frati minori. Due anni dopo muore ad Assisi (o ad Ancona).
Perillo è un fabbro siciliano molto ingegnoso, che
prepara un bue di bronzo per ingraziarsi il crudele
tiranno Falaride, che regnava su Agrigento e che
amava torturare i suoi sudditi: attraverso un’apertura
il suppliziato veniva introdotto nel bue, sotto il quale si accendeva il fuoco. Le urla del condannato non
sembravano umane, perciò il tiranno non avrebbe
avuto pietà. Falaride accetta il dono e lo fa sperimentare per primo all’inventore. La fonte di Dante è
Ovidio, Tristia, III, xi, 41-54.
Francesco d’Assisi (1181-1226), figlio di un ricco
mercante, ha una giovinezza spensierata a cui pone
fine una crisi spirituale. Rifiuta le ricchezze paterne
e fonda l’ordine dei frati minori, i cui ideali sono
l’umiltà, la povertà, la castità e una totale fiducia
nella Provvidenza divina. Vuole riformare la Chiesa
dall’interno, perciò chiede ed ottiene il riconoscimento della Regola prima verbalmente dal papa Innocenzo III (1209), poi ufficialmente dal papa Onorio III (1223). L’ordine francescano ha una diffusione rapidissima, perché risponde ad esigenze religiose e sociali effettivamente sentite dentro e fuori la
Chiesa. Francesco scrive il Cantico delle creature
(o di frate Sole) (1224-26), una delle opere religiose più significative del sec. XIII.
Il diavolo logico non è più il demonio tradizionale
che spaventa il credente, è il demonio burlone, ironico, sarcastico, irrispettoso – che è addirittura andato all’università –, compagno di vita e quasi complice del credente.
Il papa Bonifacio VIII (1235ca.-1303), al secolo
Benedetto Caetani, diventa cardinale nel 1281 e
papa nel 1294. Nel 1300 indìce il primo giubileo.
Cerca d’imporre l’autorità della Chiesa in Italia e in
Europa. Si scontra perciò con il re di Francia Filippo il Bello (1268-1314), che reagisce accusandolo
d’aver tramato ai danni del papa Celestino V, quindi scende in Italia e lo fa arrestare ad Anagni. Muore poco dopo.
Palestrina è una cittadina nei pressi di Roma, roccaforte della famiglia Colonna, avversaria della famiglia Caetani.
L’imperatore Costantino (280-337), che aveva contratto la lebbra, sogna che sarebbe guarito se si fosse
convertito. Manda perciò a chiamare il papa Silvestro (314-336), che viveva in una grotta del monte
Soratte, vicino a Roma, per paura delle persecuzioni
contro i cristiani. Il papa lo guarisce e l’imperatore
lo ricompensa con «la prima dote», da cui ha inizio
il potere temporale dei papi. Dante condanna duramente il dono dell’imperatore (If XIX, 115-117).
Commento
1. Il canto ha una struttura già sperimentata: una
nuova fiamma, cioè un altro dannato, desidera parlare con il poeta (inizio). Si avvicina spinto dal desiderio di sapere qual è la situazione politica della
Romagna, e pone a Dante la domanda in proposito.
Il poeta dà una risposta lunga ed esauriente (prima
parte). Poi chiede al dannato di presentarsi. Il dannato risponde con un lungo e tortuoso ragionamento,
del tutto inutile: «Se io sapessi che tu ritorni sulla
terra, io non ti direi chi sono. Ma nessuno è ritornato
da questo luogo sulla terra, perciò ti rispondo senza
timore di coprirmi d’infamia» (vv. 61-66). E quindi
racconta la sua storia, che è la parte centrale ed anche finale del canto (vv. 67-129). Poi rapidamente
se ne va (vv. 130-136).
1.1. L’inizio, come in altri casi, ha il tono innalzato
con un paragone preso dalla mitologia. La prima
parte si dispiega piana e tranquilla. Poi c’è la parte
centrale del canto, la storia del dannato. Infine c’è
la conclusione, che è diversa dal canto precedente
come dal canto seguente: essa mostra l’anima del 
Divina commedia. Inferno, a cura di P. Genesini 86
dannato che se ne va accora dolente per l’inganno
subìto.
1.2. Il canto si lega e contemporaneamente contrasta
con il canto precedente. Si lega, perché sia Guido
sia Ulisse sono condannati come consiglieri fraudolenti. Contrasta, perché il canto d’Ulisse raggiunge
livelli di tensione altissimi, questo di Guido invece
è divertente, ironico, comico. La tensione del canto
di Ulisse non poteva allargarsi anche al canto successivo, perciò Dante pratica una varietà, un cambiamento di tono, e decide di ricorrere all’artificio
narrativo della contrapposizione tra canto drammatico e canto comico. Questa contrapposizione è un
allargamento delle contrapposizioni che ci sono già
dentro i canti, tra una prima parte (introduttiva e/o
tranquilla) e una seconda parte (la parte centrale che
è drammatica).
1.2. La storia di Ulisse coinvolge profondamente le
convinzioni e gli ideali dei due poeti, che come il
lettore ascoltano senza intervenire (le parole sarebbero inadeguate al dramma di Ulisse e dell’umanità
pagana). La storia di Guido allevia la tensione e
provoca nel lettore un sorriso ed un sospiro di sollievo. Essa costituisce la catarsi, dopo lo sprofondamento fisico nell’oceano.
2. Dante beffa il già beffato Guido: il dannato non
si accorge che sta parlando con un vivo. Lo esclude
non in base a un controllo di qualche tipo, ma mediante un ragionamento: «Nessuno è mai tornato dal
fondo dell’inferno, se io odo il vero; perciò ti rispondo senza temere di ricoprirmi di vergogna». Farinata degli Uberti invece si accorge sùbito che
Dante è vivo: «O Tosco, che per la città del foco
Vivo ten vai...» (If X, 22-23). Quando si avvicina
all’episodio di Guido, il lettore è già preparato dalle
parole di Farinata e, se ha buona memoria, sorride
già... I due dannati hanno anche un altro aspetto che
li unisce e li divide: Farinata come cittadino è addolorato per la situazione di Firenze più del fuoco
che lo brucia; Guido come esperto di ogni astuzia si
sente ancora bruciare e in modo cocente dall’inganno, in cui è caduto in vita.
2.1. Guido è irretito dalla ragione, in vita come in
morte. La usa quando essa non serve. Ma usare costantemente la ragione (e per di più usarla in modo
scorretto negli inganni) era l’unica cosa che sapeva
fare. Perciò si danna. Eppure la sua ragione è la
stessa di Ulisse (che pure si danna), e la stessa di
Virgilio (che si trova nel limbo ma che può giungere
sino in cima alla montagna del purgatorio, nel paradiso terrestre). Ed è la stessa di Stazio (che si salva).
3. Il canto gira intorno a tre coppie di personaggi:
Dante (il viandante che cerca la retta via) e Virgilio
(il simbolo della ragione); poi Guido e il papa Bonifacio VIII (due fraudolenti, ma il secondo è più astuto del primo); infine Francesco d’Assisi e il diavolo
logico (due avversari, un santo e un demonio). Quest’ultima coppia è la continuazione – la scia – della
coppia precedente e serve per rafforzare la figura (e
a ribadire l’identità) dei due fraudolenti: Guido=Bonifacio VIII; Francesco=diavolo logico. Il rafforzamento è ottenuto anche con la parallela vittoria
del più malvagio sul più santo.
3.1. Dante definisce Bonifacio VIII «lo principe d’i
novi Farisei» (v. 85), facendo riferimento al Vangelo, dove Gesù rimprovera i farisei di essere sepolcri
imbiancati, (Mt. 23, 13-36). La figura di Bonifacio
VIII era già apparsa in precedenza: il poeta lo accusa di schierarsi con i guelfi neri e di favorire il colpo
di Stato di costoro (If VI, 67-69); ricorda che trasferisce il vescovo Andrea de’ Mozzi da Firenze a Vicenza e con questa associazione coinvolge il pontefice nel degrado morale del vescovo (If XV, 112-
114); e, discendendo la costa per andare a vedere i
papi simoniaci, fa sapere che il pontefice finirà
all’inferno, anche se non è ancora morto (If XIX,
52-63). Il papa però riappare più volte anche nelle
altre due cantiche: in Pg XX, 85-93, Ugo Capeto, re
di Francia, parla della sua futura cattura ad Anagni
ad opera di un emissario di Filippo il Bello, re di
Francia (1303); in Pd IX, 127-142, Folchetto da
Marsiglia, prima poeta e poi frate domenicano, lo
accusa di pensare al denaro e di non pensare a liberare il sepolcro di Cristo; in Pd XXVII, 19-27, san
Pietro lo accusa di usurpare la sede papale e di aver
fatto di Roma una cloaca.
4. Dante fa fare a Francesco d’Assisi la figura del
santo logicamente sprovveduto. Ciò facendo, si riallaccia ad una scelta anticulturale precisa del frate
(cultura=mondanità=perdizione), che il poeta riprende e stravolge in base alle regole della narrativa. Il poeta è su posizioni completamente diverse:
Francesca s’innamora grazie alla cultura e secondo i
moduli della cultura (If V, 124-138); Ulisse è disposto a sacrificare il figlio, il vecchio padre, la moglie
e il regno, pur di esplorare il mondo «sanza gente»
(If XXVI, 90-126). Nel 1354 il frate domenicano
Jacopo Passavanti (1302ca.-1357) tiene a Firenze
una serie di prediche, che poi raccoglie nello Specchio di vera penitenza, in cui difende il valore
dell’ignoranza, poiché la conoscenza fa insuperbire
l’uomo e gli fa correre il rischio di finire all’inferno.
5. Un certo tipo di beffa poi fa sempre sorridere, e
l’interessato non suscita la solidarietà del lettore: è
la beffa che si ritorce contro colui che si vanta di
avere una qualche capacità e che poi, alla prova dei
fatti, dimostra di non averla. Guido ha usato
l’astuzia per tutta la vita e ne è sempre uscito vincitore. Ormai vecchio, quindi al culmine della sua esperienza, si fa ingannare. Non soltanto si fa ingannare, ma si fa ingannare anche su ciò che vi è di più
importante nella vita (la salvezza dell’anima) e da
chi per definizione non doveva ingannare (il papa
Bonifacio VIII). Guido programma con cura la salvezza dell’anima, come si può programmare una
vittoria politica o militare. Egli però non si è convertito veramente con una fede sincera e profonda,
ma con una scelta di comodo. E alla prima occasione ricade nel consueto comportamento e dà il consiglio fraudolento. La forza dell’abitudine lo tradisce.
Egli non ha fatto i conti con un uomo più astuto di
lui, il papa Bonifacio VIII, che lo raggira: «Dammi
il consiglio, ti assolvo ancor prima di peccare!».
Guido non coglie l’inganno, presta fiducia al papa,
convinto che questi in quanto tale non possa né
debba ingannare (e in effetti non ha ingannato: ha 
Divina commedia. Inferno, a cura di P. Genesini 87
fatto una promessa che non poteva mantenere, quindi una colpa lieve; invece è stato Guido a capire
male le parole). Ed egli, l’uomo famoso per la sua
astuzia, cade fidandosi delle parole del papa, parole
che invece doveva attentamente esaminare. Quale
maggiore vergogna per un uomo astuto che ingannarsi con le sue stesse mani!
6. In vita con Bonifacio VIII ed ora con Dante Guido fa lo stesso errore: si fida della ragione come
strumento di salvezza. In vita la usa per tessere i
suoi inganni. E vince. In vecchiaia pianifica la salvezza. E quasi ha successo. Con il papa si fida del
ragionamento del papa. E perde. Parlando con il poeta si fida di un ragionamento che egli stesso fa:
nessuno è mai uscito dall’inferno; neanche il poeta
può uscire; dunque posso raccontare la mia storia
senza temere che si risappia sulla terra. E si ricopre
ancora di vergogna. Non ha controllato la validità
del ragionamento del papa, né di quello che fa al
poeta. E il secondo errore è uguale al primo. Né si
accorge della sua fallacia, come non si era accorto
della fallacia del primo. Ma perseverare nello stesso
errore è diabolico...
7. Dante non condanna il dannato (che, come lui, è
partigiano dell’imperatore), poiché questi lo fa già
da sé (un’ulteriore condanna sarebbe stata inutile e
da un punto di vista narrativo inefficace). La vergogna di dire il suo nome e il modo in cui se ne va,
ancora scottato dall’inganno, lo mostrano chiaramente. Il poeta invece «usa» Guido: lo vuol mettere
a confronto con il suo mortale nemico, Bonifacio
VIII. E, facendolo ingannare dal papa, ingigantisce
ancor più la grandezza e la malvagità di
quest’ultimo.
8. Dante non dimentica la disavventura di Guido,
che perde l’anima che era sicuro di salvare. In Pg V,
85-129, egli incontra Bonconte da Montefeltro, figlio di Guido, che ha peccato per tutta la vita e si è
pentito proprio un istante prima di morire, raccomandandosi alla Madonna. E salva l’anima. In tal
modo il poeta allarga i collegamenti tra i vari canti
e sottolinea che, se c’è un pentimento sincero, Dio
ascolta sempre la preghiera di chi si rivolge a Lui.
Anche in questo caso intervengono il protettore (la
Madonna) e l’avversario (il diavolo) di Bonconte. Il
diavolo scornato, per vendicarsi di aver perso la sua
anima, suscita un violentissimo temporale che trascina nell’Arno il corpo di Bonconte, che non fu più
ritrovato. Nell’immaginario collettivo medioevale
angeli, santi e demoni sono costantemente presenti
nella vita umana e fanno la spola tra la terra ed il
cielo.
8.1. L’episodio di Guido e poi l’episodio del figlio
Bonconte rimandano a un motivo medioevale piuttosto diffuso, quello di angeli e diavoli che si giocano l’anima del credente e che, per conquistarla per
sé, lottano sia nell’al di qua, sia nell’al di là, finché
non è definitivamente assegnata. Il poeta riprende il
motivo, ma lo arricchisce: le due anime sono padre
e figlio. Ciò coinvolge indirettamente anche un altro problema, particolarmente sentito e discusso al
suo tempo: chi va in paradiso può essere veramente
felice se un suo stretto congiunto (padre, madre, marito, moglie, figlio ecc.) è finito all’inferno? Con
questo problema implicito, ma vivo nella mente del
lettore, il poeta drammatizza ulteriormente i due episodi. E mettendoli in canti lontani costringe poi il
lettore a fissarli più efficacemente nella memoria.
8.2. Il fatto che in Pg V compaia Bonconte, figlio di
Guido, costringe a leggere i due canti insieme. Questa strategia è un asse portante dell’opera: i canti VI
delle tre cantiche si richiamano e si completano ecc.
I due o tre punti di vista (politico, religioso, personale) con cui il poeta valuta i dannati si richiamano
e si completano. La realtà è sempre complessa, perciò servono più punti di vista, tra loro complementari, per comprenderla. Ma If XXVII rimanda immediatamente anche a If XXVI, il canto di Ulisse, che
presenta due personaggi dediti all’inganno che tuttavia hanno anche altri valori, completamente diversi. I canti If I (Virgilio, padre spirituale di Dante), X
(Farinata degli Uberti e Cavalcante de’ Cavalcanti),
XV (Brunetto Latini, padre spirituale di Dante),
XXVI (Ulisse che non ritorna a casa) e If XXVIII-Pg
V (Guido da Montefeltro e Bonconte da Montefeltro) si richiamano perché trattano diversi modi di
vivere la paternità. Uno stesso canto si abbina perciò ad un altro canto per un motivo, ad altri canti
per altri motivi. La ragnatela che avviluppa il poema si fa sempre più articolata e complessa.
9. Il diavolo logico rimanda all’enorme sviluppo
della logica nelle università del sec. XIII, ma si rifà
anche ad una interpretazione comica di ciò che spaventa l’uomo medioevale e a cui questi si avvicina
mediante il riso. Il demonio quindi diventa un simpatico buontempone, che in molti racconti fa sodalizio e gira il mondo in incognito con lo stesso Dio. E
spesso rimprovera Dio di non aver avuto una buona
idea a creare l’uomo, che è stupido e corrotto. Dio a
malincuore lo riconosce.
10. Il papa Celestino V è innominato (If III), il suicida fiorentino resta anonimo, (If XIII), qui il dannato non vuole rivelare il suo nome ma lo rivela. In
séguito lo stesso poeta tace il suo nome (Pg XIII,
130-138). Dante continua le variazioni sul tema.
11. L’inizio del canto si riallaccia al canto precedente; la fine al canto seguente. Il poeta riprende un
artificio retorico già sperimentato in If XIV, 1-3,
dove raccoglie le fronde strappate e le pone alla base del tronco in cui era incarcerato l’anonimo fiorentino suicida. Questa tecnica dell’aggancio tra un
canto e il precedente viene applicata per la prima
volta in If VI, 1-4, quando Dante ritorna in sé, dopo
essere svenuto davanti alla tragica storia d’amore di
Francesca da Polenta e Paolo Malatesta.
12. L’inganno e la beffa, di cui cade vittima Guido,
possono essere confrontati con l’inganno e la beffa
che ser Ciappelletto gioca al santo frate – il più santo della Borgogna –, che ha passato la vita sui libri e
che crede a tutto ciò che vuole credere (Decameron, I, 1). Peraltro Boccaccio, che vuole intrattenere
il suo pubblico nobile e borghese, dedica ben tre
giornate alle novelle incentrate sulla beffa: la settima, l’ottava e la nona. La presenza così massiccia di
inganni e di beffe ha una sua giustificazione: le società tradizionali, cioè agricole, godevano di molto 
Divina commedia. Inferno, a cura di P. Genesini 88
tempo libero, che per la scarsità di fiere e di divertimenti gestivano in questo modo. A parte le risate
degli spettatori, qualcuno poi poteva avere il suo
tornaconto.
12.1. Curiosamente agli inizi della novella compare
il papa Bonifacio VIII come il deus ex machina, che
provoca i fatti raccontati: chiama a Roma Musciatto
Franzesi e questi chiude i suoi affari in Francia e ne
affida la chiusura ad uomini di sua fiducia, tra i
quali ser Ciappelletto. Qui il papa appare come un
principe ricco e potente, che si circonda di personaggi nobili, ricchi e potenti. La stessa cosa succede
nella novella di Cisti fornaio (Decameron, VI, 2).
La struttura del canto è semplice: 1) la fiamma che
racchiude Guido da Montefeltro si avvicina e chiede notizie della Romagna; 2) Dante risponde che la
Romagna, diversamente dal solito, si trova in pace;
quindi chiede il nome al dannato; 3) convinto che il
poeta non torni fra i vivi, Guido racconta la sua storia: 4) fu uomo d’arme, famoso per gli inganni; in
vecchiaia si fece frate francescano per salvare
l’anima; 5) il papa Bonifacio VIII gli chiese un consiglio fraudolento; 6) egli si rifiutò, ma il papa insistette: lo assolveva prima ancora che peccasse; 7)
così egli diede il consiglio: fare promesse di pace e
poi non mantenerle; 8) dopo morto un diavolo rivendicò a sé la sua anima, perché non ci si può pentire prima di peccare; così egli finì tra i fraudolenti;
quindi 9) la fiamma se ne va, ancora tutta dolente,
mentre i due poeti riprendono il viaggio.
Divina commedia. Inferno, a cura di P. Genesini 89
Canto XXX
Nel tempo che Iunone era crucciata
per Semelè contra ‘l sangue tebano,
come mostrò una e altra fiata,
1
Atamante divenne tanto insano,
che veggendo la moglie con due figli
andar carcata da ciascuna mano,
4
gridò: “Tendiam le reti, sì ch’io pigli
la leonessa e ‘ leoncini al varco”;
e poi distese i dispietati artigli,
7
prendendo l’un ch’avea nome Learco,
e rotollo e percosselo ad un sasso;
e quella s’annegò con l’altro carco.
10
E quando la fortuna volse in basso
l’altezza de’ Troian che tutto ardiva,
sì che ‘nsieme col regno il re fu casso,
13
Ecuba trista, misera e cattiva,
poscia che vide Polissena morta,
e del suo Polidoro in su la riva
16
del mar si fu la dolorosa accorta,
forsennata latrò sì come cane;
tanto il dolor le fé la mente torta.
19
Ma né di Tebe furie né troiane
si vider mai in alcun tanto crude,
non punger bestie, nonché membra umane,
22
quant’io vidi in due ombre smorte e nude,
che mordendo correvan di quel modo
che ‘l porco quando del porcil si schiude.
25
L’una giunse a Capocchio, e in sul nodo
del collo l’assannò, sì che, tirando,
grattar li fece il ventre al fondo sodo.
28
E l’Aretin che rimase, tremando
mi disse: “Quel folletto è Gianni Schicchi,
e va rabbioso altrui così conciando”.
31
“Oh!”, diss’io lui, “se l’altro non ti ficchi
li denti a dosso, non ti sia fatica
a dir chi è, pria che di qui si spicchi”.
34
Ed elli a me: “Quell’è l’anima antica
di Mirra scellerata, che divenne
al padre fuor del dritto amore amica.
37
Questa a peccar con esso così venne,
falsificando sé in altrui forma,
come l’altro che là sen va, sostenne,
40
per guadagnar la donna de la torma,
falsificare in sé Buoso Donati,
testando e dando al testamento norma”.
43
E poi che i due rabbiosi fuor passati
sovra cu’ io avea l’occhio tenuto,
rivolsilo a guardar li altri mal nati.
46
Io vidi un, fatto a guisa di leuto,
pur ch’elli avesse avuta l’anguinaia
tronca da l’altro che l’uomo ha forcuto.
49
La grave idropesì, che sì dispaia
le membra con l’omor che mal converte,
che ‘l viso non risponde a la ventraia,
52
facea lui tener le labbra aperte
come l’etico fa, che per la sete
l’un verso ‘l mento e l’altro in sù rinverte.
55
“O voi che sanz’alcuna pena siete,
e non so io perché, nel mondo gramo”,
diss’elli a noi, “guardate e attendete
58
1. Nel tempo in cui Giunone era adirata a causa di
Sèmele contro il sangue tebano, come mostrò già
più volte, 4. Atamante divenne tanto folle che, vedendo la moglie stringersi al collo i figli uno per
mano, 7. gridò: «Tendiamo le reti, così che io pigli
al varco la leonessa e i leoncini». Poi distese gli artigli spietati, 10. afferrò quello che aveva nome Leandro, lo rotolò e lo sbatté contro un sasso. Quella si
annegò con l’altro figlio. 13. Quando la fortuna abbassò la potenza dei troiani che tutto ardiva, così
che il re [Priamo] fu spento con il suo regno, 16.
Ecùba triste, infelice e prigioniera, dopo aver visto
Polisséna morta e aver scorto dolorosamente il corpo del suo Polidóro 19. sulla riva del mare, impazzita latrò come un cane, tanto il dolore le sconvolse
la mente. 22. Ma non si videro mai furie di Tebe né
di Troia tanto crudeli contro qualcuno nel ferir bestie o membra umane 25. quanto io vidi due ombre
smorte e nude (=Mirra e Gianni Schicchi) che,
mordendo [altri dannati], correvano all’impazzata
per la bolgia, come fa il porco quando gli si apre il
porcile. 28. Una di esse (=Gianni Schicchi) fu sopra
Capocchio, lo azzannò sulla nuca e, trascinandolo,
gli fece grattare con il ventre il duro fondo della
bolgia. 31. Griffolino, che era rimasto immobile,
tremando disse: «Quello spirito furioso è Gianni
Schicchi e va pieno di rabbia a conciar così gli altri
in questo modo». 34. «Oh» gli dissi, «possa l’altro
spirito furioso non ficcarti i denti addosso!, non ti
costi fatica dirci chi è, prima che si allontani.» 37.
Ed egli a me: «Quella è l’anima antica della scellerata Mirra, che divenne amante del padre, contro
ogni lecito amore. 40. Venne a peccare con lui falsificando se stessa e prendendo l’aspetto di un’altra
donna. Ugualmente l’altro che fugge in quella direzione, 43. per guadagnar la più bella cavalla della
mandria, ardì fingersi Buoso Donati, facendo testamento e dando al testamento valore legale». 46.
Dopo che i due rabbiosi, che avevo tenuto d’occhio,
corsero via, mi misi a guardare le altre anime malnate. 49. Io vidi uno (=maestro Adamo) che sarebbe
apparso a forma di liuto, se avesse avuto l’inguine
tagliato all’altezza delle cosce. 52. L’idropisia, che
fa pesanti e che rende sproporzionate le membra tra
loro a causa dell’umore che si trasforma in modo
anormale, così che il viso [magro] non corrisponde
al ventre [enorme], 55. gli faceva tenere le labbra
aperte come fa il tisico, che per l’arsura ripiega un
labbro verso il mento e l’altro in su. 58. «O voi, che
siete senz’alcuna pena – non so per quale motivo –
in questo mondo pieno di dolore» egli ci disse,
«guardate e mirate 
Divina commedia. Inferno, a cura di P. Genesini 90
a la miseria del maestro Adamo:
io ebbi vivo assai di quel ch’i’ volli,
e ora, lasso!, un gocciol d’acqua bramo.
61
Li ruscelletti che d’i verdi colli
del Casentin discendon giuso in Arno,
faccendo i lor canali freddi e molli,
64
sempre mi stanno innanzi, e non indarno,
ché l’imagine lor vie più m’asciuga
che ‘l male ond’io nel volto mi discarno.
67
La rigida giustizia che mi fruga
tragge cagion del loco ov’io peccai
a metter più li miei sospiri in fuga.
70
Ivi è Romena, là dov’io falsai
la lega suggellata del Batista;
per ch’io il corpo sù arso lasciai.
73
Ma s’io vedessi qui l’anima trista
di Guido o d’Alessandro o di lor frate,
per Fonte Branda non darei la vista.
76
Dentro c’è l’una già, se l’arrabbiate
ombre che vanno intorno dicon vero;
ma che mi val, c’ho le membra legate?
79
S’io fossi pur di tanto ancor leggero
ch’i’ potessi in cent’anni andare un’oncia,
io sarei messo già per lo sentiero,
82
cercando lui tra questa gente sconcia,
con tutto ch’ella volge undici miglia,
e men d’un mezzo di traverso non ci ha.
85
Io son per lor tra sì fatta famiglia:
e’ m’indussero a batter li fiorini
ch’avevan tre carati di mondiglia”.
88
E io a lui: “Chi son li due tapini
che fumman come man bagnate ‘l verno,
giacendo stretti a’ tuoi destri confini?”.
91
“Qui li trovai – e poi volta non dierno –
”,
rispuose, “quando piovvi in questo greppo,
e non credo che dieno in sempiterno.
94
L’una è la falsa ch’accusò Gioseppo;
l’altr’è ‘l falso Sinon greco di Troia:
per febbre aguta gittan tanto leppo”.
97
E l’un di lor, che si recò a noia
forse d’esser nomato sì oscuro,
col pugno li percosse l’epa croia.
100
Quella sonò come fosse un tamburo;
e mastro Adamo li percosse il volto
col braccio suo, che non parve men duro,
103
dicendo a lui: “Ancor che mi sia tolto
lo muover per le membra che son gravi,
ho io il braccio a tal mestiere sciolto”.
106
Ond’ei rispuose: “Quando tu andavi
al fuoco, non l’avei tu così presto;
ma sì e più l’avei quando coniavi”.
109
E l’idropico: “Tu di’ ver di questo:
ma tu non fosti sì ver testimonio
là ‘ve del ver fosti a Troia richesto”.
112
“S’io dissi falso, e tu falsasti il conio”,
disse Sinon; “e son qui per un fallo,
e tu per più ch’alcun altro demonio!”.
115
“Ricorditi, spergiuro, del cavallo”,
rispuose quel ch’avea infiata l’epa;
“e sieti reo che tutto il mondo sallo!”.
118
61. l’infelicità di maestro Adamo. Io ebbi in vita
più di quel che volli ed ora, ahimè!, bramo una goccia d’acqua. 64. I ruscelletti, che dai verdi colli del
Casentino discendono giù in Arno facendo i loro
canali freschi e inzuppati d’acqua, 67. mi stanno
sempre davanti agli occhi, e non invano, perché la
loro immagine mi fa sentir la sete più del male che
mi fa dimagrire il volto. 70. La severa giustizia, che
mi tormenta, trae motivo dal luogo in cui peccai,
per farmi sospirare di più. 73. Lì, nel Casentino, si
trova il castello dei conti Guidi da Romena, dove
falsificai la lega che reca impressa l’immagine di
[Giovanni] Battista (=il fiorino). Perciò lasciai il
mio corpo bruciato lassù. 76. Ma, se io vedessi qui
l’anima trista di Guido o di Alessandro o di lor fratello, non scambierei questo piacere con quello di
bere alla fonte Branda. 79. Qui dentro c’è già
l’anima di uno di loro (=Guido), se le ombre arrabbiate che qui si aggirano dicono il vero. Ma che cosa mi giova con queste membra che m’impediscono
di muovermi? 82. Se io fossi ancora tanto agile, da
potermi muovere in cento anni anche soltanto di
qualche pollice, mi sarei già messo in cammino verso il fondo della bolgia, 85. per cercarlo tra questa
gente deforme, anche se la bolgia ha la circonferenza di undici miglia ed è larga non meno di mezzo
miglio. 88. Per colpa loro io mi trovo in mezzo a
questa famiglia, perché m’indussero a batter fiorini
che avevano tre carati di metallo vile.» 91. Ed io a
lui: «Chi son quei due tapini, che per la febbre fumano come le mani bagnate d’inverno e giacciono
stretti alla tua destra?». 94. «Li trovai qui» rispose,
«quando precipitai in questa bolgia. Non si mossero
mai e credo che non si muoveranno in eterno. 97.
Una è la falsa (=la moglie di Putifarre) che accusò
Giuseppe; l’altro è il falso Sinone, greco di Troia.
Per la febbre altissima mandano questa gran puzza
di olio bruciato.» 100. Uno di loro, forse indispettito dal modo spregevole in cui era stato indicato, gli
diede un pugno sulla pancia gonfia e dura. 103. Essa risuonò come fosse un tamburo. Maestro Adamo
a sua volta lo colpì sul viso con un pugno che non
parve meno duro, 103. dicendogli: «Anche se non
posso muover le membra rese pesanti dall’idropisia,
ho ancora il braccio capace di colpire». 109. Egli
rispose: «Quando tu andavi al rogo, non l’avevi così
rapido. L’avevi così agile, e anche di più, quando
coniavi moneta». 112. E l’idropico: «Tu dici il vero
in questo caso; ma tu non fosti un testimone così verace, quando a Troia ti fu chiesto di dire il vero».
115. «Se io dissi il falso, tu falsasti il conio (=la
moneta) disse Sinone; «io son qui per un solo inganno, tu sei qui per più inganni di qualsiasi demonio!»
118. «Ricòrdati, o spergiuro, del cavallo di Troia»
rispose quel che aveva la pancia gonfia, «vergògnati
che tutto il mondo lo sa!»
Divina commedia. Inferno, a cura di P. Genesini 91
“E te sia rea la sete onde ti crepa”,
disse ‘l Greco, “la lingua, e l’acqua marcia
che ‘l ventre innanzi a li occhi sì
t’assiepa!”.
121
Allora il monetier: “Così si squarcia
la bocca tua per tuo mal come suole;
ché s’i’ ho sete e omor mi rinfarcia,
124
tu hai l’arsura e ‘l capo che ti duole,
e per leccar lo specchio di Narcisso,
non vorresti a ‘nvitar molte parole”.
127
Ad ascoltarli er’io del tutto fisso,
quando ‘l maestro mi disse: “Or pur mira,
che per poco che teco non mi risso!”.
130
Quand’io ‘l senti’ a me parlar con ira,
volsimi verso lui con tal vergogna,
ch’ancor per la memoria mi si gira.
133
Qual è colui che suo dannaggio sogna,
che sognando desidera sognare,
sì che quel ch’è, come non fosse, agogna,
136
tal mi fec’io, non possendo parlare,
che disiava scusarmi, e scusava
me tuttavia, e nol mi credea fare.
139
“Maggior difetto men vergogna lava”,
disse ‘l maestro, “che ‘l tuo non è stato;
però d’ogne trestizia ti disgrava.
142
E fa ragion ch’io ti sia sempre allato,
se più avvien che fortuna t’accoglia
dove sien genti in simigliante piato:
145
ché voler ciò udire è bassa voglia”. 148
121. «E tu vergògnati della sete» disse il greco,
«che ti fa screpolare la lingua e dell’umore guasto
che davanti agli occhi ti gonfia il ventre come una
siepe!» 124. E il monetiere: «Che ti si squarci la tua
bocca per la febbre ora come sempre!, perché, se io
ho sete e se l’umor maligno mi gonfia [il ventre],
127. tu hai l’arsura e il capo che ti duole. Né ti faresti pregar molto per leccar lo specchio di Narciso
(=l’acqua)». 130. Io ero tutto proteso ad ascoltarli,
quando il maestro mi disse: «Continua pure a guardare e tra poco litigo anch’io con te!». 133. Quando
lo sentii parlare con voce adirata, mi volsi verso di
lui con una tale vergogna che ancora me ne ricordo.
136. Come colui che sogna e che, mentre sogna, desidera di star sognando, tanto che desidera di sognare come se non stesse sognando; 139. così mi feci
io, che non riuscivo a parlare e che volevo scusarmi,
ma che mi scusavo proprio con il silenzio, anche se
non credevo di farlo. 142. «Una vergogna minore
della tua lava una colpa maggiore di quanto la tua
non sia stata» disse il maestro; «perciò deponi ogni
rammarico. 145. Fa’ conto che io ti sia sempre a
fianco, se mai succederà che la fortuna ti faccia incontrare genti litigiose come queste, 148. perché voler ascoltare ciò è un desiderio meschino.»
I personaggi
Giunone, moglie di Giove, è gelosa di Sèmele, figlia di Cadmo, re di Tebe, con la quale il marito
l’aveva tradita. Punisce crudelmente la fanciulla,
quindi si vendica anche di Cadmo e dei tebani. Fa
impazzire Atamànte, re di Orcómeno, marito di Ino
(una delle figlie di Cadmo), il quale scambia la moglie e i due figlioletti Melicerta e Learco per una
leonessa e due leoncini e li cattura con le reti. Uccide Learco scagliandolo contro un sasso. La moglie
fugge con l’altro figlio, e si getta da una ruppe in
mare, dove affoga. Giove poi li trasforma in divinità
marine. La fonte di Dante è Ovidio, Metam., IV,
512-560.
Ecùba, moglie di Priamo, re di Troia, impazzisce
per il dolore quando, divenuta schiava di Ulisse
dopo la distruzione della città, viene a sapere che la
figlia Polisséna era stata uccisa da Pirro sulla tomba
del padre Achille, e che il figlio Polidóro, da lei
prediletto, era stato ucciso da Polimestore, re di
Tracia. La fonte di Dante è Ovidio, Metam., XIII,
399-575.
Griffolino d’Arezzo ha fama di alchimista. Muore
bruciato vivo prima del 1272, con l’accusa di essere
un eretico.
Mirra, figlia del re di Cipro Cinira, s’innamora del
padre e falsa la propria identità per avere un amplesso con lui. Quando il padre scopre l’inganno, la
donna ripara in Arabia, dove gli dei la trasformano
nella pianta che porta il suo nome. La fonte di Dante è Ovidio, Metam., X, 298-502.
Gianni Schicchi di Firenze, su richiesta di Simone
Donati, che temeva di essere diseredato dallo zio
Buoso, si sostituisce al morente, chiama il notaio e
fa testamento a favore di Simone, senza dimenticare il suo tornaconto: una mula (o una cavalla), che
doveva essere di straordinaria bellezza, e un legato
di cento fiorini d’oro. Muore prima del 1280.
Capocchio da Firenze (o di Siena) ha fama di saper
contraffare ogni uomo e ogni cosa che volesse.
Muore bruciato vivo a Siena nel 1293, con l’accusa
di essere alchimista.
Mastro Adamo, forse l’inglese Adam de Anglia,
falsifica monete per i conti Guidi di Romena, un
borgo che sorge nel Casentino, sulla riva destra dell’Arno, tra Firenze e Bologna. È scoperto, condannato al rogo e bruciato vivo dai fiorentini nel 1281.
Sinone, un soldato abile nella simulazione, è deliberatamente lasciato lacero e contuso sulla spiaggia di
Troia dagli achei, che fingono di partire (in realtà si
nascondono dietro l’isola di Tenédo). Egli riesce a
convincere i troiani ad introdurre dentro le mura il
cavallo in legno, nel quale erano nascosti alcuni
guerrieri. Costoro, nel piano escogitato da Ulisse,
devono uscire di notte ed attaccare i troiani immersi
nel sonno, in concomitanza con il ritorno della flotta
achea. Sinone è convincente e il piano di Ulisse riesce. La fonte di Dante è Virgilio, Eneide, II.
La moglie del re d’Egitto Putifarre vuole sedurre
Giuseppe, figlio del patriarca Giacobbe. Questi la
respinge. Allora la donna, per vendicarsi, lo accusa
presso il marito di averla insidiata (Gn 36).
Divina commedia. Inferno, a cura di P. Genesini 92
Commento
1. L’inizio del canto prepara l’incontro con i personaggi che di lì a poco appaiono. Il poeta usa ben due
riferimenti a storie narrate nella cultura classica – la
cultura per definizione –, per innalzare il tono del
canto. La cultura classica viene sentita come eterna,
valida anche per il presente. Essa però presenta un
unico limite: il fatto che si affida alla ragione e che
non conosce la rivelazione. Di qui deriva la necessità di completarla con il cristianesimo. Anche in altre occasioni il poeta aveva iniziato il canto con
ampi riferimenti alla cultura greca e latina, ad esempio in If XII, 9-15, XXVI, 6-15.
1.1. Il riferimento però serve anche ad accentuare la
degradazione in cui si trovano i dannati. Il poeta fa i
due esempi e poi continua dicendo: «Ma non si videro mai furie di Tebe né di Troia tanto crudeli contro qualcuno nel ferir bestie o membra umane quanto io vidi due ombre smorte e nude (=Mirra e Gianni Schicchi) che, mordendo altri dannati, correvano
all’impazzata per la bolgia, come fa il porco quando
gli si apre il porcile» (vv. 22-27). La degradazione
appare anche nell’aspetto fisico degli altri dannati,
che compaiono sùbito dopo. D’altra parte il peccato
è degradazione morale e tale degradazione si esprime efficacemente e visibilmente attraverso gli atti
bestiali e la degradazione fisica.
2. I personaggi sono numerosi e la scena è movimentata. Il poeta ricorre a una variazione: riprende e
riarticola un’invenzione narrativa che aveva già sperimentato in If XIII con Pier delle Vigne, Lano da
Siena e Giacomo da Sant’Andrea. I personaggi con
cui egli dialoga o che, comunque sia, sono presenti
(alcuni dannati parlano di altri dannati che si trovano lì vicino) sono ben nove: egli, Griffolino, Mirra e Gianni Schicchi, Capocchio, poi maestro Adamo, Sinone e la moglie di Putifarre, infine Virgilio.
3. La bolgia punisce i falsari. Mirra ha falsato se
stessa. Gianni Schicchi ha falsato Simone Donati.
Capocchio di Firenze e Griffolino d’Arezzo hanno
falsato le monete. Mastro Adamo ha falsato il fiorino. Sinone e la moglie di Putifarre hanno falsato la
verità. Nel Medio Evo i falsari di monete erano bruciati vivi, perché con il loro comportamento minacciavano i commerci, si appropriavano di ricchezza
altrui, facevano perdere fiducia nella moneta. La
società o, meglio, la città si difendeva con estrema
durezza. Il Medio Evo però condannava con la stessa durezza anche chi falsava l’aspetto delle persone.
Nel caso specifico Gianni Schicchi finge di essere
Buoso Donati. Il motivo di questa durezza è che la
falsificazione di una persona come la falsificazione
delle monete provocava notevoli danni alla società
(le carte di identità e i documenti di riconoscimento
dovevano essere ancora inventati e il riconoscimento di una persona era particolarmente difficile, se si
escludeva la conoscenza diretta). Di qui la necessità
di prendere provvedimenti estremi.
3.1. A parte questi motivi il Medio Evo ha sempre
un particolare rifiuto nei confronti di chi è doppio,
di chi sa fingere qualcosa di diverso da ciò che è.
Peraltro l’ostilità verso i commedianti, che portava
a seppellirli in terra sconsacrata, dura fino a Novecento inoltrato. Inoltre Dio è Verità. Il rifiuto
dell’inganno riguarda anche i casi in cui l’inganno
dovrebbe essere legittimo. Invece sono condannati
all’inferno sia Guido da Montefeltro, sia Sinone, sia
la moglie di Putifarre. Insomma neanche in ambito
militare e in ambito amoroso l’inganno o la falsità
sono legittimi. Ben inteso, se in guerra o in amore
non ricorri all’inganno, non vinci, sei sconfitto, puoi
perdere gli averi ed anche la vita. Ma questo è un
altro discorso! All’interessato spetta di fare la scelta: vincere in guerra o in amore, e finire all’inferno;
o perdere la battaglia, e salvare l’anima. Ma per
Dante è meglio andare all’inferno (e divenire famosi) piuttosto che vivere senza infamia e senza lode e
finire tra gli ignavi che sulla terra non hanno lasciato alcuna traccia e alcun ricordo di sé. Però la scappatoia ci sarebbe: intanto vincere, poi pentirsi di un
pentimento sincero; fare come Bonconte da Montefeltro (Pg V), non come suo padre Guido (If
XXVII). Si evita l’inferno e si finisce in purgatorio.
Le pene sono ugualmente dolorose, ma almeno non
sono eterne.
3.2. L’attaccamento alla verità provoca comprensibilmente infiniti tentativi di inganno e di frode. Per
questo motivo ben tre giornate del Decameron
(1349 –51), la settima, l’ottava e la nona sono dedicate all’inganno e alla beffa.
3.3. Il timore per la menzogna è tale che il Medio
Evo applica in tutti i casi questo rifiuto e questa
condanna di tutto ciò che non è veritiero. La verità
come valore proposta dal Vangelo e la tesi che Dio
è verità sono applicate con decisione anche all’economia. La fragilità della società e un senso spiccato
della giustizia e della verità lo imponevano. Questa
mentalità non scompare con la fine del Medio Evo:
nel Cinquecento ci sono infiniti manuali che insegnano a difendere se stessi e la propria vita privata
senza ricorrere alla menzogna e alla falsità.
4. Dante esce dai limiti del canto (questa è una delle tante variazioni): aveva già incontrato Griffolino
d’Arezzo e Gianni Schicchi alla fine del canto precedente. Lo farà anche in If XXXIII, con il conte
Ugolino della Gherardesca. Intanto il poeta introduce un’altra novità: Griffolino lo accompagna e gli
indica i dannati. Nel purgatorio Sordello da Goito
accompagna per tre canti il poeta (Pg VI-VIII); e
Stazio per tredici (Pg XXI-XXXIII). Nel Paradiso il
poeta dedicherà ben tre canti al trisavolo Cacciaguida (Pd XV-XVII).
5. Il poeta non dialoga con i dannati: Griffolino gli
indica la scellerata Mirra e Gianni Schicchi e racconta la storia di quest’ultimo. Alcuni dannati restano silenziosi, altri parlano. Maestro Adamo racconta diffusamente la sua storia. E indica anche altri
due dannati: la moglie di Putifarre e Sinone, di cui
racconta rapidamente la storia. Infine il poeta assiste
affascinato allo scambio di accuse tra maestro Adamo e Sinone, provocando il rimprovero di Virgilio
(che appare soltanto a questo punto), con cui si conclude il canto. Anche in questo caso fa uso della variazione. Dal punto di vista narrativo sarebbe stato
poco interessante se egli faceva sempre domande
dirette agli interlocutori e questi gli rispondevano.
Divina commedia. Inferno, a cura di P. Genesini 93
6. I dannati mantengono i vizi che avevano in vita:
l’invidia, l’odio, la sete di vendetta, l’ira, l’impulsività e l’istintualità, il compiacimento nel vedere le
sofferenze degli altri dannati. La degradazione morale è espressa dal comportamento bestiale come
dalle deformazioni fisiche: mentre erano sulla terra,
la vita fisica ha avuto il sopravvento sulla vita spirituale.
6.1. Nell’ottavo cerchio sono puniti i fraudolenti,
nella decima bolgia la sottospecie dei falsari. I falsari della persona corrono come furie e mordono
rabbiosamente gli altri dannati (Gianni Schicchi). I
falsari di moneta sono deformati dall’idropisia e sono straziati dalla sete (maestro Adamo). I falsari di
parole sono orribilmente assetati (Sinone e la moglie
di Putifarre).
7. Dante è affascinato dal battibecco e dalle invettive tra maestro Adamo e Sinone. Chi inizia – e senza
nessun motivo, se non il veleno della maldicenza e
la volontà d’infierire – è mastro Adamo, che chiama
Sinone greco di Troia. Sinone giustamente si offende, interrompe il silenzio di 2.425 anni e sferra un
pugno al falsario... L’eccessivo interesse, anzi il
piacere e il compiacimento provato nell’ascoltare il
battibecco dei dannati provoca l’intervento ed il
rimprovero di Virgilio. Il rimprovero è rapido, ma
sufficiente a far soffrire il poeta. Anche altrove Virgilio fa un rapido intervento, per mostrare la sua
presenza (ad esempio in If XV, 97-99). In questo caso la vergogna dimostrata da Dante spinge Virgilio
ad usare parole di comprensione verso il poeta: «Il
pentimento che hai dimostrato ti scusa. Ricòrdati
però che io ti sono sempre al fianco. Se incontri ancora genti che litigano, lascia perdere. È un comportamento poco decoroso mettersi ad ascoltarle» (vv.
141-148).
7.1. Altrove il poeta latino è soddisfatto del comportamento di Dante: quando chiede di vedere Filippo Argenti tuffato nelle acque fangose dello Stige
(If VIII, 52-63); quando questi inveisce contro la
simonia dei papi (If XIX, 120-132), quando si rifiuta di togliere le incrostazioni di ghiaccio che de’
Manfredi ha sugli occhi (If XXXIII, 148-150). Ma...
7.2. Anche Virgilio si comporta in séguito in modo
scorretto, e si sente rimproverato anche se nessuno
lo rimprovera. Davanti al canto di Casella, il poeta
latino ascolta affascinato come le altre anime. Interviene Catone, che invita le anime ad andare a farsi
belle. Non invita i poeti, che non cadono sotto la sua
giurisdizione (Pg I, 106-133). Ma il rimprovero era
implicito – Catone è vox Dei – e Virgilio prova un
amaro rimorso (Pg II, 7-9). Ben inteso, Virgilio si
sente sicuro all’inferno, si fa cogliere in errore nel
purgatorio. Nel paradiso non c’è più. Non arriva.
8. Dante fa un’osservazione psicologica complicata
e veritiera, sentendo il rimprovero di Virgilio perché
ascoltava con piacere il litigio di maestro Adamo e
di Sinone: «Quando lo sentii parlare con voce adirata, mi volsi verso di lui con una tale vergogna che
ancora me ne ricordo. Come colui che sogna e che,
mentre sogna, desidera di star sognando, così che
desidera di sognare come se non stesse sognando;
così mi feci io, che non riuscivo a parlare e che volevo scusarmi, ma che mi scusavo proprio con il silenzio, anche se non credevo di farlo» (vv. 133-
141). Il lettore intuisce o capisce ciò che il poeta
dice, ma non lo sa esprimere con le sue parole. Servirebbe un lungo commento. I versi riescono a riprodurre fisicamente il momento in cui si passa dal
dormiveglia alla veglia e non si riesce a capire se si
sta sognando o se si è svegli. E si desidera di stare
sognando, perché la situazione, se fosse reale, cioè
se fossimo svegli, non sarebbe gradevole. E per fortuna si sta sognando...
9. Presentando il battibecco tra maestro Adamo e
Sinone, Dante recupera quel particolare componimento poetico che è il contrasto (vv. 91-129). Il
contrasto è un qualsiasi componimento poetico a
botta e risposta. Maestro di questo tipo di componimenti è Cecco Angiolieri, che scrive diversi sonetti
su lui e l’amante Becchina, che si amano o non si
amano ma che da bravi amanti litigano. «Becchin’amor!» «Che voi, falso tradito.»
10. Alla fine del canto Virgilio rimprovera aspramente Dante, perché ha ascoltato con piacere il battibecco tra maestro Adamo e Sinone. Altrove Virgilio aveva espresso il suo apprezzamento per le parole del poeta che aveva rimproverato Nicolò III Orsini, un papa simoniaco (If XIX, 121-132). Ma anche
il poeta latino ha le sue debolezze: in If XXI si fa
ingannare dai diavoli e se ne accorge nel canto successivo, quando ormai è troppo tardi. In Pg II, 118-
133, e III, 1-9, si lascia affascinare dal canto di Casella e si sente rimproverato da Catone, il guardiano
del purgatorio (che invece sta rimproverando le anime negligenti).
La struttura del canto è semplice: 1) due dannati,
Mirra e Gianni Schicchi, corrono all’impazzata per
la bolgia e azzannano i dannati; 2) Griffolino, un
altro dannato, racconta al poeta la loro storia: Mirra
si travestì per divenire l’amante del padre; l’altro si
finse Buoso Donati per avere una cavalla; 3) un
dannato, maestro Adamo, si rivolge a Dante e racconta la sua storia: per i conti Guidi da Romena ha
falsificato il fiorino ed è finito bruciato sul rogo; 4)
parla anche di due dannati davanti a lui: la moglie
di Putifarre e il greco Sinone; 5) maestro Adamo ha
poi uno scambio di accuse e di invettive con Sinone;
6) a cui Dante assiste con grande interesse; 7) Virgilio interviene e lo rimprovera aspramente: voler assistere a una tale scena è un comportamento meschino.
Divina commedia. Inferno, a cura di P. Genesini 94
Canto XXXIII
La bocca sollevò dal fiero pasto
quel peccator, forbendola a’capelli
del capo ch’elli avea di retro guasto.
1
Poi cominciò: “Tu vuo’ ch’io rinovelli
disperato dolor che ‘l cor mi preme
già pur pensando, pria ch’io ne favelli.
4
Ma se le mie parole esser dien seme
che frutti infamia al traditor ch’i’ rodo,
parlar e lagrimar vedrai insieme.
7
Io non so chi tu se’ né per che modo
venuto se’ qua giù; ma fiorentino
mi sembri veramente quand’io t’odo.
10
Tu dei saper ch’i’ fui conte Ugolino,
e questi è l’arcivescovo Ruggieri:
or ti dirò perché i son tal vicino.
13
Che per l’effetto de’ suo’ mai pensieri,
fidandomi di lui, io fossi preso
e poscia morto, dir non è mestieri;
16
però quel che non puoi avere inteso,
cioè come la morte mia fu cruda,
udirai, e saprai s’e’ m’ha offeso.
19
Breve pertugio dentro da la Muda
la qual per me ha ‘l titol de la fame,
e che conviene ancor ch’altrui si chiuda,
22
m’avea mostrato per lo suo forame
più lune già, quand’io feci ‘l mal sonno
che del futuro mi squarciò ‘l velame.
25
Questi pareva a me maestro e donno,
cacciando il lupo e ‘ lupicini al monte
per che i Pisan veder Lucca non ponno.
28
Con cagne magre, studiose e conte
Gualandi con Sismondi e con Lanfranchi
s’avea messi dinanzi da la fronte.
31
In picciol corso mi parieno stanchi
lo padre e ‘ figli, e con l’agute scane
mi parea lor veder fender li fianchi.
34
Quando fui desto innanzi la dimane,
pianger senti’ fra ‘l sonno i miei figliuoli
ch’eran con meco, e dimandar del pane.
37
Ben se’ crudel, se tu già non ti duoli
pensando ciò che ‘l mio cor s’annunziava;
e se non piangi, di che pianger suoli?
40
Già eran desti, e l’ora s’appressava
che ‘l cibo ne solea essere addotto,
e per suo sogno ciascun dubitava;
43
e io senti’ chiavar l’uscio di sotto
a l’orribile torre; ond’io guardai
nel viso a’ mie’ figliuoi sanza far motto.
46
Io non piangea, sì dentro impetrai:
piangevan elli; e Anselmuccio mio
disse: “Tu guardi sì, padre! che hai?”.
49
Perciò non lacrimai né rispuos’io
tutto quel giorno né la notte appresso,
infin che l’altro sol nel mondo uscìo.
52
Come un poco di raggio si fu messo
nel doloroso carcere, e io scorsi
per quattro visi il mio aspetto stesso,
55
ambo le man per lo dolor mi morsi;
ed ei, pensando ch’io ‘l fessi per voglia
di manicar, di subito levorsi
58
1. Quel peccatore sollevò la bocca dal pasto feroce,
forbendola con i capelli del capo, che egli aveva già
guastato dietro. 4. Poi cominciò: «Tu vuoi che io
rinnovi il dolore disperato che mi opprime il cuore
soltanto a pensarci, prima che io ne parli. 7. Ma, se
le mie parole devono esser il seme che frutti infamia
al traditore che io rodo, mi vedrai parlare e insieme
piangere. 10. Io non so chi tu sei né in che modo sei
venuto quaggiù, ma mi sembri veramente di Firenze
quando ti ascolto. 13. Tu devi sapere che io fui il
conte Ugolino della Gherardesca e che costui è
l’arcivescovo Ruggieri degli Ubaldini. Ora ti dirò
perché gli sono un vicino così molesto. 16. Non occorre dirti che per i suoi malvagi intrighi, fidandomi
di lui, io fui catturato e poi ucciso. 19. Perciò udrai
ciò che non puoi aver saputo, cioè come la mia morte fu crudele, e deciderai se mi ha offeso. 22. Una
stretta feritoia dentro la torre della Muta [dei Gualandi], che da me ha preso il nome di torre della
fame e che richiuderà ancora altri [prigionieri], 25.
mi aveva già mostrato più lune attraverso la sua apertura, quando io feci un sogno funesto, che mi
squarciò il velo del futuro. 28. Costui appariva a me
la guida ed il signore della brigata che cacciava il
lupo e i lupetti sul monte san Giuliano, il quale impedisce ai pisani di veder Lucca. 31. Aveva messo
in prima fila i Gualandi, i Sismondi e i Lanfranchi,
con cagne magre (=il popolo), avide di preda e ben
addestrate. 34. Dopo una breve corsa mi apparivano
stanchi il padre ed i figli e mi pareva di vedere [le
cagne] azzannare i loro fianchi con i denti appuntiti.
37. Quando, prima del giorno, mi destai, sentii
pianger nel sonno i miei figli, che erano con me, e
chiedermi del pane. 40. Sei ben crudele, se già non
t’addolori pensando a ciò che si annunziava al mio
cuore. E, se non piangi, per che cosa sei solito piangere? 43. Erano già svegli e si avvicinava il momento in cui di solito ci veniva portato il cibo, ma a
causa del sogno ciascuno dubitava. 46. Sentii inchiodare l’uscio sottostante di quell’orribile torre,
perciò guardai nel viso i miei figli senza dir parole.
49. Io non piangevo, tanto ero impietrito dentro.
Piangevano essi. Il mio Anselmuccio disse: “Tu ci
guardi così, o padre. Che cos’hai?”. 52. Io non piansi né risposi per tutto quel giorno e per la notte che
seguì, finché il nuovo sole non sorse sull’orizzonte.
55. Quando entrò un po’ di luce nel carcere doloroso e io vidi in quei quattro volti il mio stesso aspetto, 58. per il dolore mi morsi ambedue le mani. Essi,
pensando che lo facessi per il desiderio di mangiare,
sùbito si alzarono 
Divina commedia. Inferno, a cura di P. Genesini 95
e disser: “Padre, assai ci fia men doglia
se tu mangi di noi: tu ne vestisti
queste misere carni, e tu le spoglia”.
61
Queta’mi allor per non farli più tristi;
lo dì e l’altro stemmo tutti muti;
ahi dura terra, perché non t’apristi?
64
Poscia che fummo al quarto dì venuti,
Gaddo mi si gittò disteso a’ piedi,
dicendo: “Padre mio, ché non mi aiuti?”.
67
Quivi morì; e come tu mi vedi,
vid’io cascar li tre ad uno ad uno
tra ‘l quinto dì e ‘l sesto; ond’io mi diedi,
70
già cieco, a brancolar sovra ciascuno,
e due dì li chiamai, poi che fur morti.
Poscia, più che ‘l dolor, poté ‘l digiuno”.
73
Quand’ebbe detto ciò, con li occhi torti
riprese ‘l teschio misero co’denti,
che furo a l’osso, come d’un can, forti.
76
Ahi Pisa, vituperio de le genti
del bel paese là dove ‘l sì suona,
poi che i vicini a te punir son lenti,
79
muovasi la Capraia e la Gorgona,
e faccian siepe ad Arno in su la foce,
sì ch’elli annieghi in te ogne persona!
82
Ché se ‘l conte Ugolino aveva voce
d’aver tradita te de le castella,
non dovei tu i figliuoi porre a tal croce.
85
Innocenti facea l’età novella,
novella Tebe, Uguiccione e ‘l Brigata
e li altri due che ‘l canto suso appella.
88
Noi passammo oltre, là ‘ve la gelata
ruvidamente un’altra gente fascia,
non volta in giù, ma tutta riversata.
91
Lo pianto stesso lì pianger non lascia,
e ‘l duol che truova in su li occhi rintoppo,
si volge in entro a far crescer l’ambascia;
94
ché le lagrime prime fanno groppo,
e sì come visiere di cristallo,
riempion sotto ‘l ciglio tutto il coppo.
97
E avvegna che, sì come d’un callo,
per la freddura ciascun sentimento
cessato avesse del mio viso stallo,
100
già mi parea sentire alquanto vento:
per ch’io: “Maestro mio, questo chi move?
non è qua giù ogne vapore spento?”.
103
Ond’elli a me: “Avaccio sarai dove
di ciò ti farà l’occhio la risposta,
veggendo la cagion che ‘l fiato piove”.
106
E un de’ tristi de la fredda crosta
gridò a noi: “O anime crudeli,
tanto che data v’è l’ultima posta,
109
levatemi dal viso i duri veli,
sì ch’io sfoghi ‘l duol che ‘l cor
m’impregna,
un poco, pria che ‘l pianto si raggeli”.
112
Per ch’io a lui: “Se vuo’ ch’i’ ti
sovvegna,
dimmi chi se’, e s’io non ti disbrigo,
al fondo de la ghiaccia ir mi convegna”.
115
Rispuose adunque: “I’ son frate Alberigo;
i’ son quel da le frutta del mal orto,
che qui riprendo dattero per figo”.
118
61. e dissero: “O padre, proveremo meno dolore, se
ti cibi di noi: tu ci hai vestiti con queste misere carni, tu ora le puoi riprendere”. 64. Allora mi quietai,
per non renderli più tristi. Quel giorno e il giorno
successivo restammo tutti muti. Ahi, o terra senza
cuore, perché non ti apristi [e non ci hai inghiottiti]?
67. Dopo che giungemmo al quarto giorno, Gaddo
mi si gettò disteso ai piedi, dicendo: “O padre mio,
perché non mi aiuti?”. 70. Poi morì. E, come tu vedi
me, così io vidi cadere gli altri ad uno ad uno tra il
quinto e il sesto giorno. 73. Ormai cieco, io cominciai a brancolare sopra ciascuno e per due giorni li
chiamai, dopo che furon morti. Alla fine più che il
dolore poté il digiuno». 76. Quand’ebbe finito di
parlare, con gli occhi biechi riprese l’infelice teschio con i denti, che sull’osso furono forti come
quelli d’un cane. 79. Ahi, o Pisa, sei l’infamia delle
genti del bel paese dove il sì suona (=l’Italia). Poiché i vicini son lenti a punirti, 82. si muovano le isole di Capraia e di Gorgóna e facciano un argine
alla foce dell’Arno, così che anneghino tutti i tuoi
abitanti! 85. Anche se il conte Ugolino aveva fama
d’aver consegnato alcuni tuoi castelli, non dovevi
sottoporre i figli ad un supplizio così crudele. 88. O
nuova Tebe!, la giovane età rendeva innocenti Uguccione e Brigata e gli altri due già nominati. 91.
Noi passammo oltre (=nella Tolomea), là dove la
[crosta] gelata avvolge fra i tormenti altri dannati,
che hanno la faccia non rivolta in giù bensì rivolta
in su. 94. In quel luogo lo stesso pianto non permette
di piangere e il dolore, che trova un ostacolo sugli
occhi, ritorna indietro ed accresce il tormento, 97.
perché le lacrime [che si sono congelate per] prime
formano un nodo di ghiaccio e, come una visiera di
cristallo, riempiono tutta l’occhiaia che sta sotto il
ciglio. 100. Anche se, come ad un callo, il freddo
aveva tolto ogni sensibilità al mio viso, 103. mi pareva già di sentire alquanto vento. Perciò dissi: «O
maestro mio, chi provoca questo vento? In questo
luogo [senza sole] non cessa ogni movimento dell’aria?». 106. Ed egli a me: «Presto sarai dove
l’occhio darà risposta alla tua domanda e vedrai la
causa che in alto produce questo vento». 109. Allora uno dei tristi della crosta ghiacciata gridò a noi:
«O anime tanto crudeli da meritare la zona più profonda dell’inferno, 112. levàtemi dagli occhi le incrostazioni di ghiaccio così che possa sfogare un po’
il dolore che mi riempie il cuore, prima che il pianto
si congeli nuovamente». 115. Io a lui: «Se vuoi che
ti aiuti, dimmi chi sei. Se non ti libero gli occhi, mi
àuguro di andare nel fondo della ghiacciaia!». 118.
Allora rispose: «Io son frate Alberigo dei Manfredi,
son quello della frutta dell’orto del male. Qui raccolgo datteri per fichi». 
Divina commedia. Inferno, a cura di P. Genesini 96
“Oh!”, diss’io lui, “or se’ tu ancor morto?”.
Ed elli a me: “Come ‘l mio corpo stea
nel mondo sù, nulla scienza porto.
121
Cotal vantaggio ha questa Tolomea,
che spesse volte l’anima ci cade
innanzi ch’Atropòs mossa le dea.
124
E perché tu più volentier mi rade
le ‘nvetriate lagrime dal volto,
sappie che, tosto che l’anima trade
127
come fec’io, il corpo suo l’è tolto
da un demonio, che poscia il governa
mentre che ‘l tempo suo tutto sia vòlto.
130
Ella ruina in sì fatta cisterna;
e forse pare ancor lo corpo suso
de l’ombra che di qua dietro mi verna.
133
Tu ‘l dei saper, se tu vien pur mo giuso:
elli è ser Branca Doria, e son più anni
poscia passati ch’el fu sì racchiuso”.
136
“Io credo”, diss’io lui, “che tu m’inganni;
ché Branca Doria non morì unquanche,
e mangia e bee e dorme e veste panni”.
139
“Nel fosso sù”, diss’el, “de’ Malebranche,
là dove bolle la tenace pece,
non era ancor giunto Michel Zanche,
142
che questi lasciò il diavolo in sua vece
nel corpo suo, ed un suo prossimano
che ‘l tradimento insieme con lui fece.
145
Ma distendi oggimai in qua la mano;
aprimi li occhi”. E io non gliel’apersi;
e cortesia fu lui esser villano.
148
Ahi Genovesi, uomini diversi
d’ogne costume e pien d’ogne magagna,
perché non siete voi del mondo spersi?
151
Ché col peggiore spirto di Romagna
trovai di voi un tal, che per sua opra
in anima in Cocito già si bagna,
154
e in corpo par vivo ancor di sopra. 157
I personaggi
Ugolino della Gherardesca (?-1289) è di nobile ed
antica famiglia ghibellina. Per difendere i feudi sardi, si accorda con il genero Giovanni Visconti, di
parte guelfa. Tra il 1272 e il 1275 svolge un ruolo
importante sulla scena politica di Pisa, ma è costretto a lasciare la città a causa dei continui contrasti
con i Visconti. Vi ritorna nel 1276, insieme con i
Visconti, grazie a connivenze filoguelfe. Ottiene il
comando della flotta pisana nella guerra contro Genova, che si conclude con la sconfitta della Meloria
(1284). Per dividere la coalizione di comuni (Genova, Firenze, Lucca) contro Pisa, cede alcuni castelli ai fiorentini e ai lucchesi. Questo atto viene
interpretato come tradimento. Il ritorno dei prigionieri da Genova rialza le sorti dei ghibellini pisani,
che sono guidati dall’arcivescovo Ruggieri degli
Ubaldini e dalle famiglie più importanti della città:
Gualandi, Sismondi e Lanfranchi. Costoro riescono
a prendere il sopravvento prima su Nino Visconti,
poi sullo stesso Ugolino. Il conte viene imprigionato
nel 1288 con i due figli Gaddo e Simone e i due nipoti Anselmo e Nino, detto Brigata, e fatto morir di
fame con loro nove mesi dopo nella torre della Muda.
121. «Oh» gli dissi, «tu sei già morto?» Ed egli a
me: «Come il mio corpo si trovi lassù nel mondo,
non so proprio. 124. La Tolomea ha questo vantaggio, che spesso l’anima vi cade prima che Àtropo
l’abbia spinta. 127. E, affinché più volentieri tu mi
liberi tutto il viso dalle lacrime ghiacciate, sappi
che, non appena l’anima tradisce, 130. come feci io,
viene privata del corpo da un demonio, il quale poi
lo governa mentre trascorre tutto il tempo che deve
vivere.133. [Poi] essa precipita in questo pozzo. E
forse lassù in terra si vede ancora il corpo
dell’anima che sverna dietro di me. 136. Tu lo devi
sapere, se vieni soltanto ora quaggiù: è Branca Doria. Son passati parecchi anni da quando fu così richiuso». 139. «Io credo» gli dissi, «che tu
m’inganni, perché Branca Doria non è ancor morto,
e mangia e beve e dorme e veste panni.» 142. «Nella bolgia, che è più sopra, dei Malebranche» egli
disse, «là dove bolle la pece tenace, non era ancor
giunto Michele Zanche, 145. che questi lasciò il
diavolo al suo posto nel suo corpo. Così fece anche
un suo parente che tradì con lui. 148. Ora però stendi la mano verso di me ed àprimi gli occhi.» Io non
glieli apersi, e cortesia fu esser villano con lui. 151.
Ahi, o genovesi, uomini alieni da ogni buon costume
e pieni di ogni magagna, perché non siete eliminati
dal mondo? 154. Con il peggior spirito di Romagna
(=frate Alberigo) io trovai uno di voi (=Branca Doria), che per la sua opera di traditore con l’anima
già si bagna in Cocìto 157. e con il corpo appare
ancor vivo sulla terra.
Ruggieri degli Ubaldini (?-1295), nipote del cardinale Ottaviano degli Ubaldini (If X, 120), dal 1278
è arcivescovo di Pisa. Interviene nei contrasti tra il
conte Ugolino e il nipote Nino Visconti, associato
dallo zio al governo della città. Dopo la sconfitta
pisana della Meloria (1284) grazie all’aiuto delle
famiglie più importanti della città riesce prima a estromettere Nino dal potere, poi a imprigionare il
conte Ugolino che tenta di rientrare in città. Dopo la
morte del conte viene condannato dal papa Nicolò
III per il comportamento spietato tenuto. La morte
del pontefice gli permette di mantenere la diocesi
pisana fino alla morte (1295).
I Gualandi, i Sismondi e i Lanfranchi sono alcune
famiglie nobili di Pisa.
Frate Alberigo dei Manfredi di Faenza è un frate
gaudente e uno dei maggiori esponenti di parte
guelfa della città. Per un’offesa ricevuta entra in
conflitto con Alfredo e Alberghetto dei Manfredi.
Finge di volersi rappacificare e li invita ad un banchetto. Alla fine del pranzo dice ai servitori di portare la frutta. È il segnale convenuto con i sicari,
che li uccidono (1285). Il frate è ancora vivo quando il poeta immagina di fare il viaggio nell’oltretomba. 
Divina commedia. Inferno, a cura di P. Genesini 97
Branca Doria appartiene a una famiglia ghibellina
di Genova ed è genero di Michele Zanche. Per impadronirsi di alcune terre, invita il suocero ad un
banchetto e lo uccide con l’aiuto di un nipote o di
un cugino (1275 o 1290).
Michele Zanche è genero di Branca Dora, che lo
uccide con l’aiuto di un nipote o di un cugino (1275
o 1290). Ha fama di barattiere.
Malebranche indica collettivamente i diavoli che
nell’ottavo cerchio (quinta bolgia) stanno a guardia
dei barattieri. Sono provvisti di unghioni e di zanne,
con cui straziano i dannati. Usano anche lunghi uncini, per spingere i dannati sotto la pece.
La Tolomea è una delle quattro zone in cui si divide
il nono cerchio: Caina (traditori dei parenti), Antenora (traditori della patria), Tolomea (traditori degli ospiti) e Giudecca (traditori dei benefattori). Il
nome deriva da Tolomeo, un personaggio biblico
che invita ad un grande pranzo e poi uccide a tradimento Simone e i suoi due figli, per diventare signore della regione di Gerico (Mac 16, 11-16).
Àtropo è una delle tre Moire. Nella mitologia greca
tagliava il filo della vita umana. Le altre due sono
Làchesi e Cloto. Esse rispettivamente filavano e
tessevano il filo. Neanche Zeus, il padre e il più potente degli dei, poteva sottrarsi al volere delle
Moire.
Commento
1. L’incontro di Dante con il conte Ugolino della
Gherardesca inizia quasi alla fine del canto XXXII e
si conclude a metà del canto XXXIII: il poeta sperimenta anche questa possibilità narrativa. La parte
principale e più drammatica è proprio quella finale,
in cui il protagonista racconta la sua storia. In genere la parte più importante di un canto è posta al centro o alla fine; in questo caso essa coincide con la
prima metà del canto successivo (vv. 1-90).
1.2. Il canto è particolarmente intenso e drammatico
perché incomincia sùbito in medias res e perché è
angosciosa la scena che si presenta agli occhi del
poeta e del lettore: il dannato sta guastando la testa
del vescovo e si pulisce educatamente la bocca con i
capelli di questi per raccontare la sua tragica morte.
2. Il canto ha una struttura simmetrica: la storia del
conte e l’invettiva del poeta contro Pisa (vv. 1-90);
la storia di frate Alberigo, traditore degli ospiti, e
l’invettiva del poeta contro Genova (vv. 91-157).
La simmetria non è totale, altrimenti sarebbe stata
statica: la storia del conte Ugolino è drammatica ed
è ascoltata dal poeta; la storia di frate Alberigo si
presenta come un fatto di normale violenza quotidiana e vede il poeta attivo (interroga il dannato e si
rifiuta di mantenere la promessa di togliergli le lacrime ghiacciate dagli occhi). Inoltre il conte è concentrato tutto sulla sua storia e sul suo duplice
dramma personale e familiare, che coinvolge lui, i
due figli e i due nipoti; il frate invece racconta la
sua storia ed anche quella del suo vicino di pena,
Branca Doria.
3. «Poscia, più che ‘l dolor, poté ‘l digiuno» è un
verso che dice e non dice. Significa: «Più che il dolore [che è psicologico ed affettivo], poté uccidermi
il digiuno [che è materiale]» oppure significa: «Più
che il dolore [per la morte dei miei due figli e dei
miei due nipoti], ebbe potere su di me il digiuno,
[tanto da spingermi a nutrirmi delle loro carni]»? Il
conte si morde le mani, e i suoi figli interpretano
che lo fa non per il dolore della situazione, ma perché, come loro, ha fame, perciò gli offrono le loro
carni, che egli aveva generato. Anche la punizione
che il conte infligge al vescovo è ambigua: divora il
capo del suo nemico, perché questi lo ha fatto morire di fame con i figli ed i nipoti oppure perché lo
deve punire allo stesso modo, per averlo indotto a
nutrirsi dei figli? Il dramma del conte in parte è
svelato da Dante (il conte dice: «Tu non puoi sapere
come io morii...»), in parte resta ancora avvolto nel
mistero. Il conte non avrebbe mai rivelato a nessuno
i suoi ultimi istanti di vita ed avrebbe mantenuto il
segreto per sempre, in quanto essi lo coinvolgevano
in modo radicale, come individuo che voleva continuare a vivere e come padre (o meglio come capostipite) di una discendenza che lo avrebbe fatto sopravvivere nel tempo. L’antropofagia si sarebbe rivolta sia contro la sua discendenza, sia soprattutto
contro se stesso, poiché si stava togliendo la possibilità di superare la morte continuando a vivere nei
figli. Il dramma avviene sia a livello reale sia a livello simbolico. Il figlio si offre come nutrimento al
padre, mentre è ancora in vita. Dopo morto poteva
divenire effettivo nutrimento per il padre.
4. Il dramma del conte però si propone anche a livello simbolico: il figlio, anzi i figli, morti o vivi
che fossero, sono la discendenza o il simbolo della
discendenza del conte. Nutrendosi di loro, il conte
si toglieva anche a livello simbolico la possibilità
della discendenza. Per di più il conte neanche nutrendosi della loro carne aveva la possibilità di
sfuggire al suo destino di morte e di perpetuare in
altro modo la sua discendenza nel tempo.
5. Oggi è molto difficile capire questa problematica,
poiché il passato (gli antenati, la famiglia) ed il futuro (i figli, i nipoti) hanno perso importanza, e si
vive concentrati su se stessi, nel presente, in un eterno presente. Nel Medio Evo invece l’individuo,
per vivere, aveva bisogno della famiglia (gli antenati, i genitori, i figli), mentre oggi non ha bisogno né
dei genitori né dei figli. Può contare, anzi deve contare, unicamente su se stesso: i genitori sono un peso
economico ed hanno un’esperienza invecchiata e
inutilizzabile; i figli non sono la sicurezza ed il sostentamento per la vecchiaia, ma un incredibile costo economico che dura finché, verso i 30 anni, non
diventano autosufficienti, e che non ripaga affatto
con i vantaggi, cioè con gli affetti e con la continuazione della propria discendenza. Con la sua ferocia il dramma del conte Ugolino riesce a coinvolgere radicalmente il lettore (sia di ieri sia di oggi),
che immediatamente si chiede se il conte Ugolino
ha divorato o meno i corpi dei suoi figli e dei suoi
nipoti (all’orrore dell’antropofagia si aggiunge
quindi anche quello della necrofagia e della tecnofagia). Tanti crimini in uno…
6. La domanda però sùbito dopo si trasforma in una
riflessione più vasta (e di conseguenza più dramma-
Divina commedia. Inferno, a cura di P. Genesini 98
tica) sul significato della paternità, sull’importanza
dei figli come mezzo per perpetuare se stessi e sulla
ferocia dei tempi. Anche in questo caso Dante, che
non svela fino in fondo il dramma del conte, è il
deus ex machina di tutta l’operazione, che coinvolge ed «incastra» il lettore. Aveva usato soluzioni
narrative simili con «colui che fece per viltade il
gran rifiuto» (If III, 59-60), forse papa Celestino V;
e l’anonimo suicida fiorentino (If XIII, 139-151).
Ma aveva lasciato indeterminato anche il Veltro (If
I, 100-111) ed il «Cinquecento dieci e cinque»,
cioè il DXV, anagrammato in DUX (Pg XXXIII,
43). Il caso più vicino all’episodio del conte Ugolino è costituito da Piccarda Donati, la quale allude
soltanto alle sofferenze che ha provato, dopo che il
fratello Corso l’ha strappata dal convento, per darla
in sposa ad un compagno di partito: «Iddio si sa qual
poi mia vita fusi» (Pd III, 108).
7. Con la figura del conte Ugolino Dante sperimenta un’altra variazione sul tema della figura paterna.
Peraltro il canto può essere capito soltanto rapportandolo alla cultura e alla vita del sec. XIII: a) l’individuo è in costante pericolo di morte e può pensare di sopravvivere soltanto mettendo al mondo dei
figli, quindi soltanto nella sua discendenza; b)
l’individuo non ha vita propria, ma esiste soltanto
perché esiste la famiglia che lo ha generato; c) Dante che per molti anni vive lontano dai figli (e dalla
moglie, ma la moglie non sembra importante) sente
con un’intensità particolare il dramma ed il valore
di essere padri.
8. I critici che si sono chiesti se il conte ha o non ha
mangiato i figli si pongono una domanda superficiale e dimostrano di non avere capito né questo passo
né l’opera dantesca. In genere propendono per
l’ipotesi che il conte non abbia divorato i figli. Anzi
concludono con orgoglio e compiaciuti della propria
acribia che non ci sono documenti a sostegno della
tesi, come se tutti i fatti fossero certificati da altrettanti documenti – un’ipotesi assolutamente demenziale –; e non servisse la ragione e il buon senso per
formulare le domande e cercare le risposte. Essi
scambiano Dante per uno storico o un cronista e dimenticano costantemente che è poeta e che perciò
deve seguire le regole della poesia e della narrativa
(in questo caso non dire, far immaginare il lettore è
la soluzione più efficace). Dimenticano anche tutta
la problematica sulla paternità, che pervade la Divina commedia, da Cavalcante de’ Cavalcanti (If X,
52-72) al Padre celeste (Pg XI, 1-24).
8.1. Per di più, anche se si dimostrasse con assoluta
certezza la tesi dell’antropofagia (e della conseguente necrofagia) o la tesi opposta, il testo dantesco non ci guadagnerebbe né ci perderebbe niente: il
dramma del conte continuerebbe a colpire l’animo
del lettore. Lo stesso vale per molti altri casi:
l’identificazione assolutamente certa del Veltro (If
I, 100-111), di «colui che fece per viltade il gran
rifiuto» (If III, 59-60), dell’anonimo fiorentino (If
XIII, 130-152) o del «Cinquecento dieci e cinque»,
anagrammato in DUX (Pg XXXIII, 43). Dante non
chiarisce il dramma del conte, perché ciò è superfluo e banale (si passerebbe dalla tragedia al resoconto, alla cronaca minuta) e perché soltanto così
esso s’imprime in modo indelebile per sempre nella
memoria del lettore.
8.2. Il rispetto per il documento non va assolutizzato né dogmatizzato: in certi casi esso serve ed anzi è
necessario; in altri casi non serve ed anzi è controproducente. Oltre a questo il documento non è stato
scritto per le nostre esigenze, per le nostre domande,
perciò è normalmente di difficile interpretazione.
Ad esempio se una società non conosceva i virus, lo
storico o il filologo non possono fare domande corrette né ricevere risposte soddisfacenti sulla salute
della popolazione. E sull’argomento non trova nessun documento o trova documenti che parlano
d’altro (come il numero di decessi nei registri parrocchiali)... Questo atteggiamento non è neutrale,
come gli stessi filologi ingenuamente ritengono.
Proviene da una precisa filosofia e metodologia: il
Positivismo e il culto feticistico dei fatti. Curiosamente esso si sviluppa e si conclude nell’Ottocento
(1820-1890), ma a tutt’oggi continua ad imperversare in campo linguistico e filologico. La sua lotta
contro la metafisica e a favore della scienza è stata
meritevole, ma poi si è trasformata nel dogma dei
fatti, nel dogma dei documenti e nel dogma della
scienza. Esso è in assoluto l’atteggiamento meno
adatto per studiare e per capire il Medio Evo e
l’esplosione di simboli che caratterizza l’opera dantesca.
9. Peraltro è più facile porsi queste domande banali
e senza fantasia, che entrare nell’intensa problematica simbolica e poetica della Divina commedia.
Dante vuole coinvolgere il lettore. Ed è quello che
fa in tutta l’opera. In questo canto vuole fargli provare un sentimento di orrore (la scena del conte che
morde il cranio del vescovo, il racconto della morte
per fame del conte e dei figli, fatto dallo stesso conte, il sospetto di antropofagia), come in altri canti
aveva voluto fargli provare sentimenti di altro tipo
(di compassione per Francesca da Polenta, per
Ciacco ecc.). Anche sentimenti sadici, come succede sùbito dopo: « “Ora però stendi la mano verso di
me – dice frate Alberigo – ed àprimi gli occhi.” Io
non glieli apersi, e cortesia fu esser villano con lui»
(vv. 148-150) e com’era successo più sopra con Filippo Argenti: «Ed io: “O maestro, sarei molto desideroso di vederlo tuffato in quest’acqua sporca,
prima che noi uscissimo dal lago”. Ed egli a me:
“Prima che tu veda l’altra riva, sarai soddisfatto:
conviene (=è necessario) che tu goda di tale desiderio”. Poco dopo io vidi fare di costui un tale strazio
dalle genti della palude, che ne lodo ancora Dio e
ne ringrazio. Tutti gridavano: “Addosso a Filippo
Argenti!”; e il fiorentino dall’animo iracondo rivolgeva i denti contro se stesso» (If VIII, 52-63).
10. Anche in questo caso chiedersi se Dante è sadico significa porsi una domanda insensata: Dante è
poeta, e come tale deve coinvolgere il lettore. Lo
può coinvolgere soltanto con l’esagerazione, con i
forti sentimenti, con la varietà dei passi, con i forti
contrasti, con i grandi esempi, e provando egli stesso quei sentimenti negativi che ogni individuo
normalmente prova. Così il lettore sente più inten-
Divina commedia. Inferno, a cura di P. Genesini 99
samente la problematica del testo e s’immedesima
nel poeta e nei personaggi che egli crea. Per questo
motivo il poeta non si mette mai su un piedistallo di
assoluta perfezione; anzi fa costantemente il contrario: si fa anche rimproverare da Virgilio (If XXX,
130-148) e maltrattare da Beatrice (Pg, XXX, 55-
145). In Pd XVII, 136-142, fa dire giustamente a
Cacciaguida: «O figlio mio, nel corso del viaggio ti
sono stati mostrati soltanto i personaggi famosi, perché la gente presta fede soltanto agli esempi conosciuti».
11. Alla fine del racconto del conte Ugolino Dante
esplode in una durissima invettiva contro i pisani:
potevano prendersela con il conte, ma non con i figli, che per la giovane età erano innocenti. Con la
sua invettiva egli rafforza la richiesta di compassione e di rispetto per i figli avanzata dal conte. O meglio, prendendo le difese del conte e condividendo
quello che aveva detto, può sùbito dopo lanciare
l’invettiva, alla quale si aggiunge con forza e simmetricamente l’invettiva finale contro i genovesi.
Sul piano narrativo questa presa di posizione è estremamente efficace. Non è detto però che nella
pratica il politico Dante si sarebbe comportato in
modo diverso dai nemici del conte: così si faceva al
suo tempo, anche se ha dato in genere dimostrazione
di grande equilibrio. Anzi lo stesso poeta vede i suoi
figli coinvolti nella sua condanna: dopo il 1315, divenuti maggiorenni, sarebbero stati giustiziati, se
cadevano nelle mani dei fiorentini. Il fatto è che al
suo tempo non esisteva l’individuo, esisteva la famiglia. Perciò i figli del conte, se risparmiati, non
avrebbero apprezzato l’atto umanitario, avrebbero
cercato di vendicare il padre. Era un loro diritto e
un loro dovere, a cui non si sarebbero sottratti: la
giustizia privata, il diritto di faida, era riconosciuto
dalla legge. E la faida sarebbe continuata per anni e
anni; avrebbe coinvolto altre famiglie e avrebbe
causato disordini sociali... I nemici del conte hanno
pensato prudentemente di far fuori il conte e anche
tutta la sua famiglia. Così si sentivano più sicuri.
Anzi hanno voluto far morire il conte e i figli in un
modo atroce, per poter dare un esempio efficace anche ad eventuali altri nemici.
11.1. Il poeta invita alla pietà per i figli innocenti e
subito dopo è sadico verso frate Alberigo, che non
conosce e che non gli aveva fatto niente. E non gli
toglie il ghiaccio dagli occhi come gli aveva promesso. Debolezze umane!
11.2. In séguito mette in bocca queste parole a Jacopo del Càssero: Azzo VIII d’Este, che aveva
mandato i sicari ad ucciderlo, l’aveva odiato più del
giusto (Pg V, 77-78).
12. Francesca da Polenta e Paolo Malatesta sono la
prima coppia di personaggi puniti all’inferno (If V).
Altre coppie dell’inferno sono Farinata degli Uberti
e Cavalcante de’ Cavalcanti (If X), Ulisse e Diomede (If XXVI), quindi il conte Ugolino della Gherardesca e l’arcivescovo Ruggieri degli Ubaldini (If
XXXIII). Lo stesso poeta fa coppia prima con Virgilio (inferno e purgatorio), poi con Beatrice (paradiso
terrestre ed empìreo). I rapporti tra le anime accoppiate sono molteplici: Francesca e Paolo sono uniti
dall’amore; Farinata degli Uberti e Cavalcante de’
Cavalcanti sono legati da vincoli di parentela e dallo stesso peccato; Ulisse e Diomede sono legati
dall’amicizia terrena e dagli inganni che hanno perpetrato insieme; il conte Ugolino e l’arcivescovo
Ruggieri sono uniti da un odio implacabile.
13. Accanto alle coppie ci sono i solitari: il cespuglio dell’anonimo fiorentino, che si lamenta perché
Giacomo da Sant’Andrea gli è caduto addosso e gli
ha strappato le fronde (If XIII, 139-151), Capanèo,
che continua a bestemmiare la divinità da cui è stato
sconfitto, e, sùbito dopo, il gran veglio di Creta,
immobile e silenzioso (If XIV, 43-60; e 103-120),
Lucifero (If XXXIV, 28-60), Sordello da Goito, che
sta seduto solo soletto sulla spiaggia, in attesa di entrare in purgatorio (Pg VI, 58-66). Nel purgatorio e
nel paradiso non ci possono essere anime solitarie:
esse espiano coralmente. In paradiso invece le anime sono in costante comunione con Dio.
14. Con frate Alberigo il poeta si comporta coscientemente da villano. Ritiene ingiustificato un comportamento cortese o gentile. I tre termini indicano
valori diversi di tre classi sociali diverse. Villano è
l’abitante del borgo, cortese è l’abitante del castello, gentile è l’abitante della città. Il cortese si contrapponeva con orgoglio al villano. Il cittadino si
contrapponeva alle altre due classi. Anche l’educazione rivela la sua origine di classe...
15. ...insomma Dante sfrutta la compassione innata
e istintiva che in genere ognuno ha verso i bambini,
verso gli afflitti, verso i deboli e... imbroglia le carte: attribuisce ai figli la minore età, quando il nipote
Brigata è maggiorenne e per di più si è già macchiato le mani di un omicidio; e sfrutta il fatto che la ferocia della punizione fa dimenticare al lettore la
gravità della colpa e la legittimità della rappresaglia.
15.1. ...e senza fretta attende al varco il lettore. In
Pg VI, 17-18, egli incontra Gano (o il fratello Farinata) degli Scornigiani, ucciso nel 1287 da Nino,
soprannominato Brigata, nipote del conte Ugolino.
L’anima gli chiede suffragi. Marzucco, il padre di
Gano, si era fatto frate e aveva perdonato l’omicida
e il suo mandante, il conte Ugolino. Tocca al lettore
collegare i due canti, evitare la subdola trappola tesagli dal poeta e dimostrare un po’ d’intelligenza.
La struttura del canto è semplice: 1) il conte Ugolino della Gherardesca racconta la sua tragica storia:
venne imprigionato dall’arcivescovo Ruggieri degli
Ubaldini e fatto morire di fame con i figli ed i nipoti; 2) il poeta allora lancia un’invettiva contro i pisani: era giusto che si vendicassero del conte, che li
aveva traditi, ma non era giusto che punissero anche
i figli del conte, che per la giovane età erano innocenti; 3) sùbito dopo un altro dannato, frate Alberigo dei Manfredi, racconta la sua storia: ha invitato i
parenti, fingendo di far pace, e li ha uccisi alla frutta; 4) vicino a lui c’è Branca Doria, che ha ucciso il
suocero con l’aiuto di un parente; 5) il poeta allora
lancia un’invettiva contro i genovesi, che sono pieni
di ogni magagna.
Divina commedia. Inferno, a cura di P. Genesini 100
Canto XXXIV
“Vexilla regis prodeunt inferni
verso di noi; però dinanzi mira”,
disse ‘l maestro mio “se tu ‘l discerni”.
1
Come quando una grossa nebbia spira,
o quando l’emisperio nostro annotta,
par di lungi un molin che ‘l vento gira,
4
veder mi parve un tal dificio allotta;
poi per lo vento mi ristrinsi retro
al duca mio; ché non lì era altra grotta.
7
Già era, e con paura il metto in metro,
là dove l’ombre tutte eran coperte,
e trasparien come festuca in vetro.
10
Altre sono a giacere; altre stanno erte,
quella col capo e quella con le piante;
altra, com’arco, il volto a’ piè rinverte.
13
Quando noi fummo fatti tanto avante,
ch’al mio maestro piacque di mostrarmi
la creatura ch’ebbe il bel sembiante,
16
d’innanzi mi si tolse e fé restarmi,
“Ecco Dite”, dicendo, “ed ecco il loco
ove convien che di fortezza t’armi”.
19
Com’io divenni allor gelato e fioco,
nol dimandar, lettor, ch’i’ non lo scrivo,
però ch’ogne parlar sarebbe poco.
22
Io non mori’ e non rimasi vivo:
pensa oggimai per te, s’hai fior d’ingegno,
qual io divenni, d’uno e d’altro privo.
25
Lo ‘mperador del doloroso regno
da mezzo ‘l petto uscìa fuor de la ghiaccia;
e più con un gigante io mi convegno,
28
che i giganti non fan con le sue braccia:
vedi oggimai quant’esser dee quel tutto
ch’a così fatta parte si confaccia.
31
S’el fu sì bel com’elli è ora brutto,
e contra ‘l suo fattore alzò le ciglia,
ben dee da lui proceder ogne lutto.
34
Oh quanto parve a me gran maraviglia
quand’io vidi tre facce a la sua testa!
L’una dinanzi, e quella era vermiglia;
37
l’altr’eran due, che s’aggiugnieno a questa
sovresso ‘l mezzo di ciascuna spalla,
e sé giugnieno al loco de la cresta:
40
e la destra parea tra bianca e gialla;
la sinistra a vedere era tal, quali
vegnon di là onde ‘l Nilo s’avvalla.
43
Sotto ciascuna uscivan due grand’ali,
quanto si convenia a tanto uccello:
vele di mar non vid’io mai cotali.
46
Non avean penne, ma di vispistrello
era lor modo; e quelle svolazzava,
sì che tre venti si movean da ello:
49
quindi Cocito tutto s’aggelava.
Con sei occhi piangea, e per tre menti
gocciava ‘l pianto e sanguinosa bava.
52
Da ogne bocca dirompea co’ denti
un peccatore, a guisa di maciulla,
sì che tre ne facea così dolenti.
55
A quel dinanzi il mordere era nulla
verso ‘l graffiar, che talvolta la schiena
rimanea de la pelle tutta brulla.
58
1. «I vessilli del re dell’Inferno avanzano verso di
noi, perciò guarda avanti» disse il mio maestro,
«[per vedere] se riesci a distinguerlo [in questa oscurità].» 4. Come quando una grossa nebbia si leva
o quando nel nostro emisfero si fa notte, appare in
lontananza un mulino che il vento fa girare, 7. allora
mi parve di vedere un tale ordigno. Poi per il vento
mi strinsi dietro alla mia guida, perché non vi era
altro riparo. 10. Già ero – e con paura lo metto in
versi – là dove le ombre [dei dannati] erano tutte
coperte [dal ghiaccio] e trasparivano come pagliuzze nel vetro. 13. Alcune son distese; altre stanno
dritte, ora con il capo ora con le piante dei piedi;
altre, come un arco, piegano il volto verso i piedi.
16. Quando ci fummo fatti tanto avanti che al mio
maestro piacque di mostrarmi la creatura (=Lucifero) che ebbe belle sembianze, 19. mi si tolse davanti e mi fece fermare, dicendo: «Ecco Dite
(=Lucifero) ed ecco il luogo dove conviene (=è necessario) che ti armi di coraggio!». 22. Come io divenni raggelato [per la paura] e con la voce fioca,
non domandarmi, o lettore; ed io non te lo descrivo
perché ogni parlare sarebbe inadeguato. 25. Io non
morii e non rimasi vivo: pensa da parte tua, se hai
un po’ d’ingegno, come io divenni, privo di vita e
privo di morte! 28. L’imperatore del doloroso regno
da metà del petto usciva fuori della ghiacciaia: io
mi avvicinavo a un gigante più 31. di quanto i giganti non facciano con le sue braccia. Vedi dunque
quanto dev’essere [alto] l’intero corpo per esser adatto a tali braccia. 34. Se egli fu così bello come
ora è brutto e se contro il suo creatore alzò le ciglia
(=si ribellò), deve ben procedere da lui ogni lutto
(=male). 37. Oh quanto grande meraviglia apparve a
me, quando io vidi tre facce alla sua testa! Una era
davanti ed era rossa (=l’odio); 40. le altre due si aggiungevano a questa sopra la metà di ciascuna spalla
e si congiungevano [dietro], al posto della cresta.
43. La faccia di destra appariva [di un colore] tra il
bianco e il giallo (=l’impotenza), quella di sinistra
somigliava a coloro che vengono da quella regione
(=l’Etiopia) da cui il Nilo scende a valle (=era nera;
l’ignoranza). 46. Sotto ciascuna testa uscivano due
grandi ali, quanto era conveniente ad un uccello così grande: sul mare io non vidi mai vele così enormi!
49. Esse non avevano penne, ma erano come quelle
di pipistrello. Ed agitava quelle ali così che tre venti
si muovevano da lui: 52. per questo motivo [il lago
di] Cocìto era tutto gelato. Con sei occhi piangeva e
per tre menti gocciolava il pianto e la bava sanguinosa. 55. Da ogni bocca schiacciava con i denti un
peccatore come una gràmola, così che tre ne faceva
dolenti. 58. Per quello davanti il mordere [di Lucifero] era nulla rispetto al graffiare, tanto che talvolta la schiena rimaneva tutta priva della pelle. 
Divina commedia. Inferno, a cura di P. Genesini 101
“Quell’anima là sù c’ha maggior pena”,
disse ‘l maestro, “è Giuda Scariotto,
che ‘l capo ha dentro e fuor le gambe
mena.
61
De li altri due c’hanno il capo di sotto,
quel che pende dal nero ceffo è Bruto:
vedi come si storce, e non fa motto!;
64
e l’altro è Cassio che par sì membruto.
Ma la notte risurge, e oramai
è da partir, ché tutto avem veduto”.
67
Com’a lui piacque, il collo li avvinghiai;
ed el prese di tempo e loco poste,
e quando l’ali fuoro aperte assai,
70
appigliò sé a le vellute coste;
di vello in vello giù discese poscia
tra ‘l folto pelo e le gelate croste.
73
Quando noi fummo là dove la coscia
si volge, a punto in sul grosso de l’anche,
lo duca, con fatica e con angoscia,
76
volse la testa ov’elli avea le zanche,
e aggrappossi al pel com’om che sale,
sì che ‘n inferno i’ credea tornar anche.
79
“Attienti ben, ché per cotali scale”,
disse ‘l maestro, ansando com’uom lasso,
“conviensi dipartir da tanto male”.
82
Poi uscì fuor per lo fóro d’un sasso,
e puose me in su l’orlo a sedere;
appresso porse a me l’accorto passo.
85
Io levai li occhi e credetti vedere
Lucifero com’io l’avea lasciato,
e vidili le gambe in sù tenere;
88
e s’io divenni allora travagliato,
la gente grossa il pensi, che non vede
qual è quel punto ch’io avea passato.
91
“Lèvati sù”, disse ‘l maestro, “in piede:
la via è lunga e ‘l cammino è malvagio,
e già il sole a mezza terza riede”.
94
Non era camminata di palagio
là ‘v’eravam, ma natural burella
ch’avea mal suolo e di lume disagio.
97
“Prima ch’io de l’abisso mi divella,
maestro mio”, diss’io quando fui dritto,
“a trarmi d’erro un poco mi favella:
100
ov’è la ghiaccia? e questi com’è fitto
sì sottosopra? e come, in sì poc’ora,
da sera a mane ha fatto il sol tragitto?”.
103
Ed elli a me: “Tu imagini ancora
d’esser di là dal centro, ov’io mi presi
al pel del vermo reo che ‘l mondo fóra.
106
Di là fosti cotanto quant’io scesi;
quand’io mi volsi, tu passasti ‘l punto
al qual si traggon d’ogne parte i pesi.
109
E se’ or sotto l’emisperio giunto
ch’è contraposto a quel che la gran secca
coverchia, e sotto ‘l cui colmo consunto
112
fu l’uom che nacque e visse sanza pecca:
tu hai i piedi in su picciola spera
che l’altra faccia fa de la Giudecca.
115
Qui è da man, quando di là è sera;
e questi, che ne fé scala col pelo,
fitto è ancora sì come prim’era.
118
61. «Quell’anima lassù, che ha la pena maggiore»
disse il maestro, «è Giuda Iscariota, che ha il capo
dentro la bocca e dimena le gambe fuori. 64. Degli
altri due, che pendono con il capo fuori, quel che
pende dalla faccia nera è Bruto – vedi come si contorce e non fa parola! –; 67. l’altro è Cassio, che
appare così tarchiato. Ma la notte ritorna [sulla terra] e ormai si deve partire, perché abbiamo visto tutto [l’inferno].» 70. Come a lui piacque, io mi avvinghiai al suo collo. Egli prese il tempo e il luogo
opportuni e, quando le ali furono assai aperte, 73. si
appigliò alle coste villose. Poi di vello in vello discese giù tra il folto pelo e le croste di ghiaccio. 76.
Quando noi fummo là dove la coscia si piega, al
punto [che si trova] sulla sporgenza delle anche, la
mia guida, con fatica e con angoscia, 79. volse la
testa dove aveva le gambe (=si capovolse) e si aggrappò al pelo come un uomo che sale, così che io
credevo di ritornare ancora nell’inferno. 82. «Tiènti
ben stretto [al mio collo], perché per tali scale» disse il maestro ansando come un uomo affaticato,
«conviene (=è necessario) che ci si allontani da tanto male.» 85. Poi uscì fuori per il fóro di un roccia e
mi depose sull’orlo [di quell’apertura] a sedere,
quindi diresse verso di me il passo accorto. 88. Io
levai gli occhi poiché credevo di veder Lucifero
come l’avevo lasciato; invece gli vidi tenere le
gambe in su. 91. Se io divenni allora tutto agitato e
confuso, lo pensi la gente ignorante, la quale non
comprende qual è quel punto (=il centro della terra)
che io avevo attraversato. 94. «Lèvati su in piedi»
disse il maestro, «la via è lunga ed il cammino è
malvagio (=difficile), e già il sole ritorna a mezza
ora terza (=7.30).» 97. Non era una sala di palazzo
il luogo dove eravamo, ma una grotta naturale che
aveva il suolo ineguale e che mancava di luce. 100.
«Prima che io mi distacchi dall’abisso, o maestro
mio» dissi quando fui dritto [in piedi], «pàrlami un
poco, per trarmi da un dubbio: 103. dov’è la ghiacciaia? e come [mai] questi (=Lucifero) è conficcato
così sottosopra? e come, in così poco tempo, il sole
ha fatto il tragitto (=è passato) dalla sera alla mattina?» 106. Ed egli a me: «Tu immagini ancora di esser di là dal centro [della terra], dove io mi aggrappai al vello del verme malvagio che perfora il mondo. 109. Tu fosti di là [dal centro] finché io discesi.
Quando io mi capovolsi, tu oltrepassasti il punto (=il
centro della terra) verso il quale sono attratti da ogni parte [dell’universo] i corpi pesanti. 112. Ed ora
sei giunto sotto l’emisfero [australe] che è opposto a
quello [boreale], il quale copre le terre emerse e sotto il cui colmo (=punto più alto; cioè a Gerusalemme) fu consumato (=ucciso) 115. l’uomo che nacque
e visse senza peccati: tu hai i piedi su un piccolo piano circolare che forma l’altra faccia della Giudecca. 118. Qui è mattino quando di là è sera; e costui
(=Lucifero), che ci fece scala con il pelo, è ancora
conficcato così com’era prima. 
Divina commedia. Inferno, a cura di P. Genesini 102
Da questa parte cadde giù dal cielo;
e la terra, che pria di qua si sporse,
per paura di lui fé del mar velo,
121
e venne a l’emisperio nostro; e forse
per fuggir lui lasciò qui loco vòto
quella ch’appar di qua, e sù ricorse”.
124
Luogo è là giù da Belzebù remoto
tanto quanto la tomba si distende,
che non per vista, ma per suono è noto
127
d’un ruscelletto che quivi discende
per la buca d’un sasso, ch’elli ha roso,
col corso ch’elli avvolge, e poco pende.
130
Lo duca e io per quel cammino ascoso
intrammo a ritornar nel chiaro mondo;
e sanza cura aver d’alcun riposo,
133
salimmo sù, el primo e io secondo,
tanto ch’i’ vidi de le cose belle
che porta ‘l ciel, per un pertugio tondo.
136
E quindi uscimmo a riveder le stelle. 139
121. Da questa parte (=l’emisfero australe) cadde
giù dal cielo; e la terra, che prima di qua (=nell’emisfero australe) si sporse (=emerse dalla superficie
marina), per paura di lui fece del mare un velo (=si
ritrasse sotto le acque del mare) 124. e venne nel
nostro emisfero. E, forse per fuggire da lui, quella
[terra] che appare di qua (=la montagna del purgatorio) lasciò qui un luogo vuoto e corse nuovamente in
su.» 127. Laggiù è un luogo lontano da Belzebù
(=Lucifero) tanto quanto la caverna è lunga. Esso è
noto non per la vista ma per il suono 130. di un ruscelletto (=il Letè) che qui discende attraverso il
buco di una roccia, che esso ha scavato, con il corso
che è tortuoso e poco inclinato. 133. La mia guida
ed io entrammo per quel cammino nascosto, per ritornare nel mondo chiaro. E, senza preoccuparci di
alcun riposo, 136. salimmo in su, egli davanti ed io
dietro, finché per un pertugio rotondo, vidi delle cose belle, che il cielo porta. 139. Di qui uscimmo a
riveder le stelle.
I personaggi
Lucifero è l’angelo più bello (il nome latino significa portatore di luce, splendente). Insuperbito per la
sua bellezza, si ribella a Dio e viene precipitato
nell’inferno con gli altri angeli ribelli dopo una dura
lotta contro l’arcangelo Michele e gli altri angeli
rimasti fedeli a Dio (Vangeli apocrifi). Dante gli fa
assumere sembianze mostruose, che sono una caricatura della Trinità divina. Lo chiama anche Dite (da
divitiae, la ricchezza), nome che desume da Virgilio
(Eneide, VI, 127, 269 ecc.) e che nella mitologia
classica indicava Plutone, il dio degli inferi. Poco
dopo lo chiama Belzebù, altrove Satana. Il poeta
opera, come in molti altri casi, una contaminazione
tra Bibbia e mondo classico. La stessa contaminazione era già avvenuta tra le divinità greche e quelle
latine: Zeus=Giove, Era=Giunone, Poseidone=Nettuno, Afrodìte=Venere, Ares=Marte, Ermes=Mercurio, Efesto=Vulcano ecc.
Giuda Iscariota è uno dei 12 apostoli. Nei Vangeli
è il traditore di Gesù Cristo, che vende al tribunale
religioso di Gerusalemme per trenta denari (da Gesù
Cristo per il poeta discende la Chiesa). Si pente però del tradimento, vuole restituire il denaro ai sacerdoti del tempio, che lo rifiutano. Preso dalla disperazione, si uccide impiccandosi ad un albero (Mt
26, 47-50; 27, 3-10).
Marco Giunio Bruto e Caio Cassio Longino sono i
principali esponenti della congiura contro C. Giulio
Cesare, colpevole a loro avviso di aver posto fine
alle libertà repubblicane e perciò assassinato (44
a.C.) (per il poeta Cesare è il fondatore
dell’Impero). Muoiono nella battaglia di Filippi (42
a.C.), in Grecia, dove si erano rifugiati e dove avevano sostenitori. Sono sconfitti dall’esercito congiunto di Ottaviano e di Antonio.
Commento
1. Il canto è tranquillo e silenzioso: deve concludere
il viaggio compiuto nell’inferno e la prima cantica. I
due poeti vedono Lucifero, gigantesco e mostruoso,
che emerge dal suolo dalla cintola in su, e i traditori, che egli maciulla nelle sue tre bocche, ma non
parlano con essi. Virgilio informa con precisione e
senza enfasi chi sono i dannati nelle tre bocche, e
poi spiega la caduta di Lucifero sulla terra e il rifiuto della terra di accoglierlo. Sul piano psicologico e
narrativo il viaggio all’inferno è ormai concluso e
bisogna pensare al suo proseguimento. Perciò i due
poeti si preoccupano della risalita, che avviene rapidamente prima lungo il corpo villoso di Lucifero,
poi per un sentiero tortuoso e nascosto, lungo un
fiumicello, il Letè, che li porta a riveder le stelle.
2. Lucifero è materiale e mostruoso, piantato al centro della terra, che è anche centro dell’universo,
chiuso autisticamente in se stesso e immobile per
l’eternità. Le sue tre facce, di colore diverso, ed il
suo corpo sono l’esatto contrario della Trinità divina. La Trinità viene descritta sulla porta dell’inferno come divina potestate, somma sapienza e
primo amore (If III, 4-6). Il contrario della potenza
è l’impotenza, che provoca l’ira (il color rosso); il
contrario della sapienza è l’ignoranza, che provoca
l’invidia (il color giallastro); il contrario dell’amore
è l’odio (il color nero). Il poeta ne offre un’ulteriore
caricatura, quando con Virgilio supera il centro della terra e vede Lucifero a gambe all’aria. Il riferimento a questo proposito è ai papi simoniaci, che
hanno rovesciato l’uso delle cose sacre. Essi perciò
sono piantati a capo in giù nella roccia e puniti dalle fiamme che bruciano le piante dei piedi (If XIX,
22-30).
3. «Lo ‘mperador del doloroso regno» è però anche
strumento della giustizia divina, poiché punisce i
traditori più grandi e più gravi: Giuda, che ha tradito Gesù Cristo; e Bruto e Cassio, che hanno tradito
Giulio Cesare e l’Impero. Inoltre, muovendo le ali,
gela il lago di Cocìto, dove sono puniti tutti gli altri
traditori. Per il poeta il tradimento è il peccato più
grave, perché mina dalle fondamenta la società.
4. La figura di Lucifero (e l’ultimo canto dell’Inferno) rimanda alla rappresentazione di Dio (e all’ultimo canto del Paradiso). Dio è pura luce, è al di là
delle parole umane. I beati, che sono ugualmente
pura luce, vivono in eterna e totale comunione con 
103
Lui. Dio è rappresentato come tre cerchi di colore
diverso, che indicano le tre persone (Padre, Figlio e
Spirito Santo). La seconda persona, il Figlio, con la
sua duplice natura divina e umana collega l’uomo
alla divinità. Anche la fine dei due canti e delle due
cantiche sono correlate: qui il poeta abbandona il
centro della terra, per andare a «riveder le stelle»;
là si sprofonda in Dio, «l’amor che move il sole e
l’altre stelle» (Pd XXXIII, 145).
5. Nel canto il poeta insiste sulle sue sensazioni fisiche e psicologiche: il freddo del lago gelato di Cocìto e la paura che prova alla vista di Lucifero, che
è mostruoso e gigantesco (vv. 22-27). Di lì a poco
Virgilio lo prende concretamente in braccio e si avvinghia sul corpo villoso di Lucifero per continuare
il viaggio (vv. 70-87). Anche le percezioni visive
hanno grande spazio: Lucifero appare in lontananza
nella sua mostruosa grandezza, ed assomiglia ad un
mulino di cui il vento fa girare le pale; i dannati sono immersi nel ghiaccio come pagliuzze e restano
silenziosi (vv. 4-15).
6. Dante riserva un trattamento diverso a Bruto e a
Cassio, che egli accusa di aver ucciso Cesare, il
fondatore dell’impero, e punisce nell’inferno; e a
M. Porcio Catone, detto l’Uticense, strenuo difensore delle libertà repubblicane e partigiano di Pompeo, che si suicida per non cadere nelle mani di Cesare (46 a.C.), che egli mette a guardia del purgatorio
(Pg I, 28-48). Anche in questo caso dimostra l’intenzione di valutare in modo articolato il personaggio: non da un solo punto di vista, ma da più punti
di vista, perché soltanto in questo modo può emergere la complessità del personaggio e soprattutto la
complessità della vita umana, nella quale egli, come
i suoi lettori, deve vivere ed operare scelte, che sono
costantemente drammatiche.
6.1. La necessità narrativa e poetica di vedere i personaggi da più punti di vista – un atteggiamento che
percorre tutta l’opera – si trasforma nell’utile suggerimento per il lettore di vedere sempre le cose da
più punti di vista. Il motivo di questa posizione è
semplice e comprensibile: la realtà è sempre ambigua e troppo complessa, e raramente dà indicazioni
univoche. Il caso più significativo è forse la figura
di Brunetto Latini, da ammirare come maestro e da
condannare per la sua vita privata viziosa (If XV,
22-30 e 80-87). Ma già prima il poeta aveva valutato Francesca da Rimini da tre punti di vista: quello
religioso, quello politico e quello personale (If V,
97-138). Come credente e come cittadino l’aveva
condannata, come uomo l’aveva compresa, se non
proprio assolta, poiché non si può resistere alla forza
dell’amore. Altrove, per fare spettacolo e per provocare l’animo intorpidito e bacchettone del lettore,
aveva messo tre papi all’inferno: Niccolò III, Bonifacio VIII e Clemente V (If XIX, 64-87); e due donne di malaffare in paradiso: Cunizza da Romano,
una ninfomane che non si faceva pagare, e Raab,
una prostituta che cambia mestiere quando ha messo
da parte un gruzzolo sufficiente per la vecchiaia (Pd
IX, 25-36; e 112-126).
7. Per il poeta l’uomo deve scegliere o è costretto
inevitabilmente a scegliere, ed ogni scelta si trasforma nel dramma della scelta e contemporaneamente nella necessità di operare una scelta (o di
schierarsi a favore o contro qualcosa). Ogni scelta è
un dramma, perché ogni scelta ha conseguenze imprevedibili ed incontrollabili o anche semplicemente non volute, ma inevitabili, o perché nessuna delle
alternative è completamente soddisfacente ed anzi
hanno tutte qualche elemento desiderabile. Ad esempio nel caso di un parto difficile si deve salvare
la madre o il bambino? Nel caso di una persona
qualsiasi come di un proprio caro in coma si deve
prolungare artificialmente la vita, aggrappandosi ad
impossibili speranze, oppure si deve lasciar fare alla
natura? Si deve lasciar soffrire o si deve impedire
inutili sofferenze?
7.1. Fin da If III, 31-69, quando incontra gli ignavi
– «questi sciaurati, che mai non fur vivi» (v. 64) –,
il poeta è esplicito: si deve scegliere e ci si deve
schierare. Chi non sceglie, chi non si schiera, chi
non agisce, chi non fa niente, né di onorevole né di
vergognoso, che lo faccia ricordare presso i posteri,
va disprezzato e condannato.
8. Nell’altro emisfero Dante vede Lucifero tenere in
su le gambe gigantesche. Non nota niente fra di esse. Ciò è comprensibile. Gli angeli non sono né maschi né femmine. Non sono neanche ermafroditi.
Sono antiermafroditi: essi non hanno sesso. Come
tali non possono provare le passioni della carne.
Provano però quelle dello spirito: Lucifero volle essere come Dio e commise il peccato di superbia.
Dio, piuttosto irritato di avere un deuteragonista
nell’universo (non voleva concorrenti) e della sua
assoluta mancanza di riconoscenza (lo aveva creato
dal nulla, e poteva anche fare a meno di crearlo), lo
punisce scagliandolo giù dall’empìreo e sbattendolo
al centro della terra, a raffreddare un lago con il
movimento delle ali. Per prudenza Dio lo fa diventare anche brutto, peloso e autistico. E dalle tre
bocche gli fa masticare per l’eternità un chewing
gum – carne umana – assolutamente disgustoso.
9. Dante prende dai Vangeli apocrifi la lotta di Satana contro Dio e la sconfitta di Satana, che viene
precipitato nell’inferno. Egli come credente difende
ad oltranza la dottrina e l’ortodossia cattolica, come
poeta si prende moltissime libertà: riempie l’al di là
con la mitologia pagana, mette papi all’inferno e
prostitute (neanche battezzate) in paradiso.
10. L’ultimo canto dell’Inferno rimanda all’ultimo
canto del Paradiso: l’incontro con Lucifero permette di fare un confronto con l’incontro con Dio. Lucifero è silenzioso, muto e materiale; è tutto richiuso
in se stesso e nel suo autismo. È gigantesco, ma ha
dimensioni limitate. Dio invece è sì silenzioso, ma
avvolge dentro di sé tutti gli esseri, tutte le creature
dell’universo, i quali sono in continua comunicazione con Lui (anzi anche i dannati vedono in Lui il
futuro). Egli è infinito. Insomma Lucifero è assenza
di comunicazione, Dio è totale comunicazione.
11. Il cristianesimo è in teoria una religione monoteistica. Nel corso dei secoli però si è arricchito in
modo impressionante: Dio è divenuto uno e trino. E
la corte celeste si è assai ampliata o, meglio, si è inflazionata: i nove cori angelici, disposti in gerarchi-
104
a, dai più importanti ai meno importanti. Essa poi si
è dilatata anche negli inferi, quando Lucifero e gli
angeli ribelli suoi seguaci (raccolti per lo più nella
bassa plebe degli angeli) tentarono un colpo di Stato, lo fallirono e furono scaraventati all’inferno dal
buon Dio. Tutto ciò è comprensibile: Dio non poteva essere tale, se non aveva nessun essere a Lui sottoposto; né alcun nemico da sottomettere. Sarebbe
stato un onnipotente impotente, poiché non poteva
dimostrare in alcun modo il suo potere e la sua potenza.
11.1. Oltre ai puri spiriti la corte celeste ha anche i
santi e le sante, che sono gli uomini e le donne fedeli a Dio, passati a miglior vita, che sulla terra si sono
distinti per una vita esemplare e che nell’al di là diventano capaci di fare miracoli. Anche tra loro c’è
una graduatoria: i santi a pieno titolo e, un gradino
più giù, i beati. Agli spiriti immateriali, creati agli
inizi dei tempi, si aggiungono quindi continuamente
esseri che hanno anima e corpo e che appaiono nel
tempo. Poi ci sono i comuni mortali, che però non
fanno testo. Un posto particolare occupa la Vergine
Maria, detta anche Madonna, cioè mea Domina, la
mia Signora, la Padrona della mia casa, che viene
assunta in cielo in anima e corpo per la parte essenziale avuta nell’incarnazione di Cristo. Come se non
bastasse, Dante arricchisce ulteriormente la corte
celeste, recuperando per la sua opera tutta la mitologia classica, greca e latina. Insomma l’oltretomba
cristiano non ha nulla da invidiare alle religioni politeistiche. Invece è profondamente diverso dalle altre due religioni del suo ceppo: quella araba, assolutamente monoteistica (che per prudenza vieta di riprodurre immagini della divinità e le sostituisce con
scritte e disegni geometrici); e quella ebraica (gli
ebrei stanno ancora aspettando il Messia).
11.2. Nel corso del tempo peraltro lo stesso Dio subisce radicali modifiche. Nel Genesi è il creatore
del mondo, ma poi diventa l’Onnipotente, che impone la sua volontà, vuole essere adorato e far sentire la sua potenza, e il Dio degli eserciti, che assegna agli ebrei la terra promessa e comanda loro di
praticare il genocidio nei confronti degli abitanti
della Palestina. E gli ebrei, non per scelta loro, ma
per obbedire a Dio – le colpe sono sempre degli altri
–, sterminano cananei, madianiti ecc., uomini donne
e bambini, e distruggono persino le cose (Gs. 6, 26-
7, 26). Poi diventa Padre con l’aiuto dello Spirito
Santo, di un padre umano putativo, san Giuseppe di
Nazareth, e soprattutto con l’aiuto di Maria Vergine, una ragazza pure di Nazareth. Contemporaneamente diventa Gesù Cristo, cioè Figlio e Uomo, che
si sacrifica sulla croce per la salvezza degli uomini.
Di Lui parlano i Vangeli sinottici. Poi diventa il
Dio-Amore di san Paolo, delle prime comunità cristiane, di sant’Agostino. Ma è anche il Dio-ó
del Vangelo di Giovanni. Non fanno testo le concezioni delle frange eretiche che accompagnano la
Chiesa primitiva dal sec. I d.C. in poi. Secoli dopo
diventa il Dio razionale che muove l’universo di
Tommaso d’Aquino, il quale recupera il Dio Motore
Immobile di Aristotele. Poi è il Dio grande feudatario di san Francesco o il Dio giudice implacabile del
Dies irae di Tommaso da Celano. Poi è il Dio dei
mistici, da Gioacchino da Fiore a san Bernardo di
Chiaravalle. Nel Settecento diventa il Dio-Orologiaio, che mette in movimento l’universo e poi non
serve più a niente. E poi... Infine ultimamente diventa un annacquato Signore dell’universo, che va
bene per tutte le religioni e per tutti gli uomini, atei
compresi. Certo è un problema, se non per Lui, almeno per noi, raccapezzarci con tutte queste trasformazioni. C’è il rischio di cadere involontariamente nell’eresia e di finire all’inferno. Di questi
rischi forse è bene incolpare gli uomini.
12. Dante ritorna su Lucifero anche in séguito, per
spiegare la sua ribellione a Dio (Pd XXIX, 49-63):
«Contando [i numeri], non si giungerebbe a venti
prima che una parte degli angeli turbasse la terra,
che sta sotto gli altri vostri elementi (=fuoco, aria,
acqua). L’altra parte rimase [fedele a Dio] e cominciò quest’arte, che tu vedi (=girare nei cieli intorno
a Dio) con tanto diletto, che non si allontanerà mai
da questo moto circolare. La causa della caduta fu
la maledetta superbia di Lucifero, che tu vedesti
oppresso da tutto il peso dell’universo [nel centro
della terra]. Quelli che tu vedi qui furono umili nel
riconoscere [di aver ricevuto] l’esistenza dalla bontà
[divina], che li aveva resi tanto veloci a comprendere. Perciò la loro intelligenza fu esaltata con la
grazia illuminante e con il loro merito, così che
hanno una volontà ferma e perfetta».
12.1. Il poeta calcola che gli angeli ribelli sono un
decimo (Convivio II, v, 12). Ad essi poi si aggiunse
la schiera che non fu ribelle a Dio ma che non si
schierò nemmeno con Dio e che fece parte per sé (If
III, 37-42). La creazione degli angeli si rivela quindi un mezzo disastro. Ad essa si aggiunge quell’altro mezzo disastro che è la creazione dell’uomo, che
dopo poche ore si fa cacciare dal paradiso terrestre,
dove non lavorava e in sostanza stava benissimo. E
sempre per lo stesso motivo: la superbia. Chissà che
cos’ha di straordinario questa superbia! Oppure un
errore di cromosomi. Per non parlare poi di Caino,
che ammazza suo fratello Abele, anche se può facilmente immaginare le conseguenze. Indubbiamente – l’espressione non è precisa – errare divinum
est, sed perseverare diabolicum! Poi applicata agli
uomini.
La struttura del canto è semplice: 1) i due poeti
procedono sul lago gelato di Cocìto; e 2) vedono
Lucifero con tre teste e sei ali; 3) nella bocca centrale punisce Giuda Iscariota, traditore di Cristo,
cioè della Chiesa, in quelle laterali Bruto e Cassio,
traditori dell’Impero; poi 4) Virgilio prende in braccio Dante, scende lungo il corpo di Lucifero, quindi
depone il poeta; 5) Dante vede Lucifero a gambe
all’aria, e si meraviglia; 6) Virgilio spiega che hanno superato il centro della terra e che sono nell’altro
emisfero; quindi 7) i due poeti per un cammino nascosto escono a riveder le stelle. 
105
Riassunto di tutti i canti
Canto I: Dante si perde nella selva oscura; il colle
illuminato dal Sole; le tre fiere; compare l’ombra di
Virgilio; la lupa e la profezia del Veltro; il viaggio
nei tre regni dell’oltretomba; il poeta accetta di iniziare il viaggio
A 35 anni Dante si perde in una selva oscura e selvaggia, che ancora lo spaventa. Non sa dire come vi
sia entrato, quando ha smarrito la retta via. Cerca di
uscirne e s’incammina verso il colle illuminato dai
raggi del Sole che sta sorgendo. Tuttavia prima una
lonza, poi un leone e infine una lupa gli impediscono il cammino. La lupa anzi lo spinge inesorabilmente verso la selva. Allora il poeta è preso dall’angoscia e si dispera. All’improvviso intravede qualcuno che appariva poco più d’un’ombra, a cui chiede aiuto. È il poeta latino Virgilio, il quale gli dice
che la lupa non ha mai lasciato passare alcuna persona viva e che ha reso infelici molte genti. Perciò
deve prendere un’altra strada, se vuole uscire da
quel luogo. Quindi profetizza la venuta del Veltro,
che si ciberà di sapienza, amore e virtù e che caccerà la lupa nell’inferno, da dove l’invidia del demonio l’ha fatta uscire. Virgilio continua dicendo che
Dante lo deve seguire nei regni dell’oltretomba: egli
lo accompagnerà attraverso l’inferno e il purgatorio,
poi lo affiderà a un’anima (=Beatrice) più degna di
lui, che, se vorrà, lo accompagnerà nel paradiso.
Dante accetta e i due poeti si mettono in viaggio.
Canto II: l’invocazione alle muse: i dubbi di Dante
sul viaggio; le tre donne in cielo e Virgilio; Virgilio
accorre in aiuto di Dante; Dante ritorna nel primo
proposito
Sta scendendo la sera, quando i due poeti si mettono
in cammino. Dante è preso sùbito da un dubbio, che
esprime a Virgilio: nell’oltretomba scesero, ancor
vivi, Enea e san Paolo. Il primo, perché dalla sua
discendenza doveva nascere Roma e l’impero; il secondo, perché dall’oltretomba doveva portare una
prova della fede. Egli perciò si chiede perché deve
venirci e chi lo permette. Virgilio lo rimprovera in
modo pacato ma severo: la sua anima è offesa dalla
viltà, la quale molte volte impedisce all’uomo di
compiere imprese che meritano onori. E gli dice che
era nel limbo, quando venne da lui una donna beata
e bella (=Beatrice), che lo pregò di andare nella
selva oscura ad aiutarlo. Essa era nell’empìreo,
quando la vergine Maria vide Dante in pericolo.
Questa si rivolse a Lucia e Lucia si rivolse a Beatrice, la quale discese da lui nel limbo. Sentendo la
richiesta di Beatrice, Virgilio venne immediatamente da Dante, per sottrarlo al pericolo della lupa.
Perciò, se egli ha in paradiso tre donne che lo proteggono, perché ha paura di continuare il viaggio? Il
poeta riprende fiducia e ritorna nel primo proposito.
Così i due poeti riprendono il cammino.
Canto III: la scritta sulla porta dell’inferno; l’entrata
nell’inferno; gli ignavi e gli angeli neutrali; verso il
fiume Acherónte; il demonio Carόnte; il terremoto
Dante e Virgilio si trovano davanti alla porta dell’inferno, sulla quale è una scritta minacciosa: “Lasciate ogni speranza, o voi che entrate”. Egli ne è
intimorito, ma Virgilio lo rassicura. Oltre la porta si
sentono lingue strane, espressioni orribili e grida di
dolore. Dante chiede chi sono quelle anime. Virgilio
dice che sono le anime di coloro che vissero senza
infamia e senza lode. Con esse sono mescolati gli
angeli che non si schierarono né con Dio né contro
di Lui, ma che rimasero neutrali. «Non ti curar di
loro» continua Virgilio, «ma guarda e passa.» Tra
costoro Dante riconosce l’ombra di «colui che fece
per viltà il gran rifiuto» (=papa Celestino V?). Queste anime sono nude e continuamente punte da mosconi e da vespe; e il loro sangue cade per terra ed
è divorato da vermi ripugnanti. Oltre costoro il poeta vede una moltitudine di anime sulla riva di un
fiume (=l’Acherónte), che aspettano di essere traghettate dal demonio Carόnte. Questi si rifiuta di
trasportare Dante, ma Virgilio gli dice che così si
vuole in cielo. Quelle anime bestemmiavano Dio, la
razza umana, la loro famiglia e i loro genitori. Virgilio dice che tutte le anime dei malvagi arrivano
qui da ogni paese e desiderano varcare il fiume,
perché sono spinte dalla giustizia divina. All’improvviso la campagna è scossa da un terremoto, che
fa perdere i sensi al poeta.
Canto IV: cerchio primo; Dante e Virgilio scendono
nel cerchio primo; il limbo e i suoi abitanti; la discesa nel limbo di Gesù Cristo; Omero e gli altri
poeti; il nobile castello dei grandi spiriti; Dante e
Virgilio riprendono il viaggio
Un forte tuono risveglia Dante, che si sente ben riposato. I due poeti riprendono il cammino ed entrano nel primo cerchio. Dante non sente alcun pianto,
ma soltanto sospiri, che fanno tremare l’aria. Virgilio spiega che sono le anime di coloro che vissero
prima di Cristo e che non furono battezzati. Provano
un’unica sofferenza, quella di vivere nel desiderio
senza speranza di vedere Dio. Dante chiede se dal
limbo uscì mai qualcuno. Virgilio risponde che, appena risorto, Gesù Cristo scese nel limbo per portare
in cielo Adamo ed Eva e i patriarchi del popolo ebreo. Poi i due poeti incontrano Omero, seguito da
Orazio, Ovidio e Lucano, che accolgono con onore
Virgilio, ritornato tra loro, e accettano Dante nella
loro schiera. I sei poeti entrano nel nobile castello
che accoglie i grandi spiriti dell’antichità. Dante
vede e nomina i capostipiti dell’impero (Elettra, Ettore, Enea, Giulio Cesare, Camilla, Latino e Lavinia, Lucrezia, Giulia, Marzia e Cornelia), quindi i
filosofi (Aristotele, Platone, Socrate e altri), gli
scienziati (Euclide, Tolomeo, Ippocrate, Galeno e
altri). Vede anche i filosofi arabi Avicenna e Averroè, e, in disparte, nota il Saladino. Quindi i due
poeti riprendono il viaggio.
106
Canto V: cerchio secondo; il giudice Minosse; i lussuriosi travolti dalla bufera infernale; Virgilio indica alcuni dannati; Dante parla con Francesca da Polenta; l’amore nasce nel cuore gentile; la scoperta
dell’amore
Nel secondo cerchio Minosse accoglie le anime, le
giudica e le invia nei gironi dell’inferno che puniscono i loro peccati. Mette in guardia Dante e lo invita a non farsi ingannare dall’ampiezza dell’entrata, ma Virgilio lo fa tacere. Il poeta si trova in un
luogo senza luce, dove una bufera eterna travolge
gli spiriti con la sua violenza. Chiede alla sua guida
chi sono quelle anime. Virgilio risponde che sono le
anime dei lussuriosi e ne nomina alcune. Il poeta allora esprime il desiderio di parlare con due di loro,
che vanno insieme e non oppongono resistenza al
vento. Appena sono vicine, le chiama. Un’anima (è
Francesca da Polenta, l’altra è Paolo Malatesta)
parla dell’intenso amore che la prese per la bellezza
di Paolo e Paolo per la sua bellezza, e che ancora li
travolge. La zona più bassa dell’inferno attende chi
(=il marito Gianciotto Malatesta) uccise lei ed il suo
amante. Dante allora chiede come sorse il loro amore. Francesca racconta che un giorno stavano leggendo come Lancillotto del Lago s’innamorò della
regina Ginevra. Quando lessero il punto in cui il cavaliere baciò la dama, Paolo a sua volta la baciò. La
causa del loro amore fu quel libro e chi lo scrisse.
Da quel giorno essi non andarono più avanti nella
lettura. Ascoltando questa tragica storia d’amore,
Dante è preso da turbamento e sviene.
Canto VI: cerchio terzo; Cèrbero e i golosi; Ciacco
e la compassione di Dante; tre domande sul futuro
di Firenze; la condizione dei dannati dopo il giudizio finale
I due poeti discendono nel terzo cerchio, guardato
da Cèrbero, un cane mostruoso. Qui i golosi sono
immersi nel fango e colpiti da pioggia, grandine e
neve. Un’anima si rivolge a Dante e gli chiede se la
riconosce. Il poeta risponde di no. Il dannato si presenta: è il fiorentino Ciacco. Dante allora gli pone
tre domande: a quale conclusione verrà Firenze dominata dalle fazioni; se vi è qualche giusto; e perché la città è dilaniata dalla discordia. Ciacco risponde che i Bianchi e i Neri giungeranno a scontri
sanguinosi e che nel giro di tre anni i Neri conquisteranno la città con l’aiuto di papa Bonifacio VIII,
che ora si barcamena; i giusti sono pochi e non sono
ascoltati; la superbia, l’invidia e l’avarizia sono le
cause degli scontri. Dante allora chiede dove sono
le anime di coloro che operarono per il bene della
città. Ciacco risponde che sono tra le anime più nere
e, se scende più giù, le potrà vedere. Quindi lo prega di ricordarlo nel mondo dei vivi e si lascia cadere nel fango. Riprendendo il viaggio, Dante chiede
a Virgilio se i dannati soffriranno di più o di meno
dopo il giudizio universale. Virgilio risponde citando Aristotele: più una cosa è perfetta, più sente il
bene e, ugualmente, il dolore. Essi perciò soffriranno di più, perché allora, avendo anche il corpo, si
avvicineranno di più alla perfezione. I due poeti
continuano a parlare fino al cerchio sottostante.
Canto VII: cerchio quarto; Pluto, il gran nemico; gli
avari e i prodighi; la Fortuna; cerchio quinto: gli iracondi e gli accidiosi
A guardia del quarto cerchio i due poeti incontrano
Pluto, che latra contro di loro, ma Virgilio lo zittisce. Qui sono puniti gli avari e i prodighi: fanno
mezzo giro della bolgia, si scontrano, si rinfacciano
il loro peccato e tornano indietro. Molti di loro sono
ecclesiastici: si riconoscono per la chierica sul capo.
In vita furono avari. Dante pensa di poter riconoscere qualcuno, ma Virgilio gli risponde che non è possibile, perché il peccato ha stravolto il loro aspetto.
Poi critica coloro che fecero un cattivo uso della
ricchezza: gli avari non volevano spendere, gli scialacquatori spendevano troppo alla leggera. E coglie
l’occasione per parlare della Fortuna, che è ministra
di Dio, fa girare vorticosamente la ricchezza da una
famiglia all’altra e nessuna mente umana le può resistere. E imprecano contro di essa anche coloro che
ne sono avvantaggiati. Poi i due poeti discendono
nel quinto cerchio, quello degli iracondi e degli accidiosi. Gli iracondi sono immersi nel pantano e si
feriscono con le loro mani e con la testa. Sott’acqua
sono puniti gli accidiosi, come risulta dai gorgoglii
che si odono. Possono parlare soltanto così, e ricordano che in vita furono indolenti e negligenti.
Canto VIII: cerchio quinto; Flegiàs, il nocchiero
dello Stige; l’incontro-scontro con Filippo Argenti;
la città di Dite; i diavoli impediscono l’entrata;
Virgilio va a trattare
Due torri si fanno segnali con il fuoco. Dante chiede
spiegazioni. Virgilio dice che può già vedere colui
che stanno aspettando: Flegiàs, il nocchiero dello
Stige. Il demonio pensa di dover trasportare un’anima dannata, ma Virgilio lo disillude. I due poeti
salgono sulla barca, che sprofonda sotto il peso di
Dante. Stanno attraversando la palude, quando un
dannato, ricoperto di fango, si mette davanti a loro e
chiede a Dante chi è. Il poeta risponde velenosamente che egli, se viene, non rimane. E a sua volta
chiede al dannato chi è. Questi risponde che è uno
che soffre. Ma Dante ribatte che lo riconosce: è Filippo Argenti, e in vita non ha fatto alcuna azione
che meritasse di farlo ricordare. Allora il dannato
cerca di rovesciare la barca, ma Virgilio lo caccia
via. Il poeta esprime il desiderio di vederlo sprofondato nel fango. Virgilio gli risponde che, prima di
scendere dalla barca, sarà accontentato. Poco dopo
gli altri dannati lo aggrediscono e lo immergono nel
fango. Per la rabbia il dannato volge i denti contro
se stesso. Poi i due poeti scorgono la città di Dite
(=di Lucifero), con le sue torri rosse per le fiamme.
Flegiàs li fa scendere dalla barca. Ma sulle porte
mille diavoli piovono dal cielo e impediscono ai
due poeti di entrare. Virgilio va a trattare, mentre i
diavoli invitano Dante a ritornare indietro da dove è
venuto. Virgilio torna indietro a mani vuote, ma lo 
107
rassicura: riusciranno a superare la loro opposizione., un messo celeste ha già superato la porta
d’entrata dell’inferno e sta giungendo in loro aiuto.
Canto IX: cerchio quinto; in attesa dell’aiuto celeste: le Erinni e Medusa; l’arrivo del messo celeste;
l’entrata nella città di Dite e le tombe degli eretici
I due poeti restano in attesa dell’aiuto celeste. Virgilio è turbato. Dante allora chiede se è mai disceso
qualcuno dal limbo fino nel fondo dell’inferno. Virgilio risponde affermativamente. Egli era morto da
poco e la maga Eritone lo fece scendere fino alla
Giudecca per riportare in vita un dannato. Da una
torre della città si sporgono le Erinni. Virgilio ne
dice il nome. Esse minacciano di far venire Medusa,
che lo trasformi in sasso. Virgilio invita Dante a coprirsi gli occhi con le mani e, non contento, glieli
chiude anche con le sue. Poco dopo arriva il messo
celeste, che rimprovera aspramente e minaccia i
diavoli. E con un bastoncino apre la porta della città. Poi senza badare ai due poeti se ne va, come se
fosse preso da preoccupazioni maggiori. I due poeti
entrano senza ostacoli nella città di Dite (=di Lucifero). Subito dopo l’entrata trovano dei sepolcri sopraelevati, circondati dalle fiamme. Dante chiede
chi sono le anime richiuse nei sepolcri, di cui sente i
lamenti. Virgilio spiega che dentro sono puniti gli
eretici.
Canto X: cerchio sesto; gli eretici; Farinata degli
Uberti e Cavalcante de’ Cavalcanti; le profezie di
Farinata sul futuro di Dante
Dante e Virgilio percorrono un sentiero tra le mura
della città di Dite e le arche degli eretici. All’improvviso da un’arca esce una voce, che prega il poeta di fermarsi. È Farinata degli Uberti, che chiede a
Dante chi furono i suoi antenati. Sapùtolo, riconosce
che furono fieri avversari a lui, ai suoi antenati e alla sua parte, così che per ben due volte li disperse. Il
poeta ribatte che i guelfi ritornarono l’una e l’altra
volta, mentre i ghibellini non vi riuscirono. Allora
dall’arca si sporge un’altra anima, che guarda intorno a Dante. Poi tra le lacrime chiede dov’è suo figlio e perché non è con Dante. Il poeta, che ha riconosciuto Cavalcante de’ Cavalcanti, risponde che
Virgilio lo guida da Beatrice, che forse Guido non
ebbe cara. Il dannato chiede allora se suo figlio è
ancora in vita. Dante esita a rispondere. L’anima
allora si lascia cadere giù. Davanti a questa scena
Farinata non muta aspetto e riprende il discorso interrotto: la cacciata dei ghibellini lo tormenta più di
quel letto di fuoco; ma anche Dante saprà tra 50 lune (=quattro anni) com’è difficile ritornare in patria.
Il poeta poi chiede di sciogliergli un dubbio: sembra
che i dannati conoscano il futuro ed ignorino il presente. Farinata lo conferma ed aggiunge che hanno
notizie del presente soltanto per l’arrivo di nuove
anime: dopo il giudizio universale la loro conoscenza sarà completamente estinta. Dante chiede il nome di chi sta con lui. Il dannato nomina Federico II
di Svevia e il cardinale Ottaviano degli Ubaldini.
Riprendendo il viaggio, Dante pensa alle predizioni
avverse. Virgilio gli dice di tenerle a mente, perché
da Beatrice saprà quale sarà la sua vita futura.
Canto XI: cerchio sesto, gli eretici; papa Anastasio
II, irretito da Fotino; le tre direzioni della violenza;
le due direzioni della frode; incontinenza, malizia e
matta bestialità; l’usura disprezza la Natura e l’arte;
il viaggio riprende
Dante e Virgilio passano accanto alla tomba di papa
Anastasio II, che si è fatto irretire dall’eretico Fotino. Poi Virgilio spiega l’ordine dei tre cerchi sottostanti, dove sono puniti i peccati che fanno capo
all’ingiuria. L’ingiuria (o ingiustizia) che si reca al
prossimo si suddivide in violenza (primo dei tre cerchi) e frode (secondo e terzo cerchio). La violenza
poi si può fare contro Dio, contro se stessi, contro il
prossimo; e in due modi diversi, direttamente verso
di essi o indirettamente verso le loro cose. Ad ognuno di questi tre modi è riservato un girone. La frode,
che spiace più a Dio perché richiede l’uso dell’intelligenza, può avvenire in due modi: verso chi si
fida e verso chi non si fida (secondo e terzo cerchio
rispettivamente). Il primo peccato offende la benevolenza naturale, che congiunge tutti gli uomini. Il
secondo, più grave, mina le basi della società. A
una nuova domanda di Dante Virgilio spiega che
l’incontinenza (lussuria, gola, ira, avarizia e prodigalità) è punita nei cerchi superiori perché offende
meno Dio: nell’ordine, spiacciono a Dio incontinenza, malizia e matta bestialità. Il poeta chiede perché
l’usura offende la bontà divina. Virgilio spiega che
la Natura prende il suo corso dal divino intelletto e
dalla sua arte (=il lavoro o le sue applicazioni). E,
come nota Aristotele, l’arte umana, quanto più può,
segue quella di Dio, come il discepolo fa con il maestro. E, come dice la Genesi, è necessario che la
gente ricavi il sostentamento e progredisca con il
sudore della fronte. L’usuraio, che tiene un’altra via, disprezza la Natura in quanto tale e l’arte, sua
seguace, poiché ripone la sua speranza nel lavoro
altrui. Poi i due poeti riprendono il viaggio.
Canto XII: cerchio settimo, primo girone; il Minotauro: il terremoto provocato dalla discesa di Gesù
Cristo nel limbo; l’arrivo dei centauri Nesso e Chirone; Nesso indica alcuni tiranni e omicidi; e poi
altri tiranni e predoni
Dante e Virgilio discendono la riva impervia e vedono il Minotauro, un toro con la testa di uomo, a
guardia della nuova bolgia. Virgilio lo distrae e
Dante può passare. Poi ricorda a Dante che la frana
appena discesa non c’era nella sua discesa precedente e che senz’altro è stata provocata dalla morte
di Gesù Cristo sulla croce. Quando resuscitò dalla
morte, discese nel limbo per portare in cielo Adamo
ed Eva, i patriarchi e gli ebrei meritevoli. Poco dopo i due poeti incontrano i centauri. Nesso, uno di
essi, chiede chi sono. Virgilio dice che lo diranno a
Chirone. Chirone si accorge con sorpresa che Dante
respira. Virgilio conferma e spiega che lo sta gui-
108
dando nell’inferno per volere di una donna celeste
(=Beatrice). Quindi gli chiede l’aiuto di uno dei
centauri per guadare il fiume portando in groppa
Dante. Chirone ordina a Nesso di prendere il poeta
in groppa e di far scansare i centauri che incontrano.
Il centauro segue la sponda del fiume e Dante vede i
dannati, immersi nel sangue, che si lamentano. Il
centauro spiega che sono tiranni e ne nomina due:
Alessandro di Fere e il feroce Dionisio di Siracusa.
Poco dopo si ferma, per indicare un’ombra solitaria.
È Guido di Montfort, guelfo, che a Viterbo in una
chiesa trafisse Enrico di Cornovaglia, nipote del re
d’Inghilterra. Il sangue del fiume si fa sempre più
basso, perché le colpe diminuiscono. Il centauro
passa il fiume, indicando altri dannati che furono
tiranni e predoni: Attila, Pirro e Sesto Pompeo, poi
Rinieri da Corneto e Rinieri de’ Pazzi, che assalirono e uccisero molti viandanti. Poi Nesso attraversa il guado, depone Dante, quindi ritorna indietro.
Canto XIII: cerchio settimo, secondo girone; il bosco delle Arpìe e dei suicidi; l’incontro con Pier
delle Vigne; come l’anima dei suicidi si lega ai
tronchi; due scialacquatori, Lano da Siena e Giacomo da Sant’Andrea; l’anonimo fiorentino
Nesso non era ancor arrivato sull’altra riva del Flegetónte, quando i due poeti si avviano per un bosco,
dove le Arpìe straziano le anime dei suicidi. Virgilio dice a Dante di spezzare il ramo di un albero,
così saprà l’origine delle grida che sente. Il poeta lo
fa: dal ramo escono parole di dolore e sangue. Virgilio allora prega l’anima incarcerata nel tronco di
dire il suo nome, perché Dante la può in qualche
modo ripagare, rinfrescando il suo ricordo nel mondo, dove ritornerà. Il tronco dice di essere Pier delle
Vigne, di aver tenuto ambedue le chiavi del cuore
di Federico II di Svevia. Fu fedele al suo glorioso
incarico, per il quale perse il sonno e la salute.
L’invidia della corte lo spinse però a suicidarsi, anche se era innocente. Il poeta quindi gli domanda
come le anime dei suicidi si legano a quei tronchi. Il
cortigiano risponde che l’anima del suicida cade
nella selva, dove germoglia e diventa albero: le Arpìe, mangiando le sue foglie, provocano dolore e
lamenti. I poeti sono ancora attenti davanti al tronco, quando da sinistra spuntano due dannati (=Lano
da Siena e Giacomo da Sant’Andrea), nudi e graffiati, inseguiti da nere cagne. Uno dei due (=Giacomo da Sant’Andrea) si lascia cadere su un cespuglio. Le cagne lo raggiungono e lo sbranano. Il cespuglio allora si lamenta. Virgilio gli chiede chi è.
L’anima lo prega di raccogliere ai piedi del tronco
le foglie strappate. È fiorentino e s’impiccò nella
sua casa.
Canto XIV: cerchio settimo, secondo girone; il sabbione infuocato; gli empi; Capanèo, il bestemmiatore punito; gli argini in pietra del Flegetόnte; il gran
vecchio di Creta e la geografia dell’inferno; la strada sugli argini del Flegetόnte
Riprendendo il cammino, i due poeti giungono ai
margini di una pianura arida, dove una pioggia di
fuoco punisce numerose schiere di anime. I bestemmiatori giacciono supini per terra, gli usurai siedono
rannicchiati, i sodomiti camminano senza mai fermarsi. Dante nota un dannato che non si cura della
pioggia di fuoco e che giace a terra sprezzante e
torvo. Accortosi di essere guardato, Capanèo grida
che, come fu da vivo, così è da morto, ed esprime
tutto il suo disprezzo verso Giove, che con i fulmini
lo uccise. Virgilio gli rivolge parole dure, come non
aveva mai fatto: proprio perché la sua empietà non
si spegne, sente maggiormente la punizione; nessun’altra pena sarebbe adeguata. Poco dopo i due
poeti incontrano un fiumicello d’un rosso raccapricciante. È il Flegetónte. Dante chiede informazioni
alla sua guida. Virgilio racconta che in mezzo al
mare si trova l’isola di Creta, dove sorge il monte
Ida. Dentro il monte sta dritto un grande vecchio,
che ha la testa d’oro fine, le braccia e il petto
d’argento puro, la parte inferiore di rame, le gambe
di ferro scelto, tranne il piè destro, che è di terracotta, e si appoggia più su questo che sull’altro. Ciascuna parte, fuorché la testa d’oro, è rotta da una
fessura che goccia lacrime. Esse scendono tra le
rocce fino a questa valle, dove formano l’Acherónte, lo Stige e il Flegetónte, che scorre davanti ai
loro occhi. Poi scendono ancora, fino al centro
dell’inferno, dove formano il lago gelato di Cocìto.
Finita la spiegazione, i due poeti si allontanano dal
bosco dei suicidi.
Canto XV: cerchio settimo, terzo girone; la schiera
dei sodomiti; Brunetto Latini, l’antico maestro; le
predizioni sul futuro di Dante; i compagni di Brunetto, chierici e grandi letterati
Lungo l’argine di pietra del Flegetónte i due poeti
incontrano una schiera di anime di sodomiti. Una di
esse lo prende per il mantello. Dante riconosce il
suo antico maestro, Brunetto Latini, il quale chiede
al discepolo che cosa lo ha condotto all’inferno
prima della morte. Il poeta risponde che si era smarrito in una valle e che Virgilio lo riconduce a casa.
Il dannato continua: se Dante segue la sua stella, otterrà fama e gloria; tuttavia deve guardarsi dal popolo fiorentino, che è ingrato e malvagio e che perciò gli diverrà nemico. Dante allora dice che avrebbe voluto che il maestro vivesse più a lungo, perché
ha ancora impressa nella memoria la cara e buona
immagine paterna di Brunetto, che gli ha insegnato
come l’uomo si eterna con la fama qui sulla Terra.
Ricorderà le predizioni del maestro e le metterà con
le altre che ha già sentito sulla sua vita futura; ma
egli è già pronto ai colpi della Fortuna. Poi chiede a
Brunetto chi sono i suoi compagni. Il dannato risponde che son troppi, per nominarli tutti: sono uomini di Chiesa e letterati grandi e di gran fama. E
nomina il grammatico Prisciano, il giurista Francesco d’Accorso e il vescovo Andrea de’ Mozzi. Poi
gli raccomanda il suo Tesoretto, nel quale vive ancora, e raggiunge di corsa la sua schiera.
109
Canto XVI: cerchio settimo, terzo girone; tre sodomiti fiorentini raggiungono i due poeti; Jacopo Rusticucci, Guido Guerra e Regghiaio Aldobrandi;
cortesia e valore a Firenze son morti; l’arrivo di Gerione
Tre dannati si staccano di corsa da una schiera che
passava sotto la pioggia di fuoco che la tormenta e
raggiungono Dante e Virgilio. Sono tre sodomiti fiorentini: Jacopo Rusticucci, Guido Guerra e Tegghiaio Aldobrandi, che si mettono a girare intorno ai
due poeti. Uno di essi riconosce Dante come fiorentino dalle vesti. È Jacopo Rusticucci, che presenta
gli altri due. Dante esprime dolore per i loro tormenti e dice che deve giungere al centro dell’inferno prima di tornare a casa e Virgilio gli fa da
guida. Poi il dannato chiede se a Firenze esistono
ancora cortesia e valore, perché le notizie portate da
Guglielmo Borsiere, da poco arrivato, sono cattive.
Dante risponde angosciato che cortesia e valore ormai sono morti. La colpa è della gente venuta dal
contado, che si è rapidamente arricchita e che ha
portato il degrado in città. I tre dannati si guardarono l’un l’altro addolorati, perché hanno sentito una
verità sgradita. Poi invitano il poeta a ricordarli
quando ritornerà a casa e se ne vanno via veloci.
Virgilio invita Dante a slegarsi la corda di dosso, la
prende e la getta oltre l’orlo della bolgia. Poco dopo
Dante vede che dal basso sale Gerione, che nuota
nell’aria come una rana fa nell’acqua.
Canto XVII: cerchio settimo, terzo girone; Gerione,
l’immagine della frode; gli usurai; Dante e alcuni
fiorentini; in groppa a Gerione; la discesa nel cerchio ottavo; il rumore del fiume e i lamenti dei dannati
Virgilio annuncia l’arrivo di Gerione, l’immagine
della frode. Dante lo vede: ha il volto di uomo giusto ma il corpo è di serpente. I due poeti scendono
sull’argine, dove incontrano alcuni usurai, sui quali
cade una pioggia di fuoco. Riconosce l’appartenenza alle varie famiglie dalla borsa con lo stemma
nobiliare che portano sul petto. Reginaldo degli
Scrovegni lo invita ad andarsene, ma si accorge che
Dante è vivo e si intrattiene. È padovano ma sta con
alcuni fiorentini. E indica Vitaliano del Dente. Poi
si lamenta: spesso i fiorentini gli rintronano le orecchie perché urlano di gioia per il prossimo arrivo di
Giovanni di Buiamonte, il principe dei cavalieri,
cioè degli usurai. Poi Dante se ne va, raggiunge la
sua guida che lo fa salire in groppa a Gerione. Virgilio si mette dietro, per difendere il poeta dai colpi
di coda dell’animale. Gerione si stacca dal bordo
della bolgia e con grandi bracciate scende lentamente nell’aria. Dante è spaventato dal vento che lo
colpisce. Nella discesa il poeta sente il rumore della cascata del fiume Flegetόnte e poi i lamenti dei
dannati. Arrivati nell’ottavo cerchio, il mostro scarica i due poeti, quindi si dilegua come una freccia.
Canto XVIII: cerchio ottavo, prima bolgia; Malebolge; i seduttori per altri o ruffiani, Venédico Caccianemico; i seduttori per sé, Giasone; seconda bolgia; gli adulatori, Alessio Interminelli e Taide, la
puttana adulatrice
Una volta scesi dalla schiena di Gerione, Dante e
Virgilio si trovano nel cerchio ottavo, chiamato
Malebolge, che è tutto in pietra ed è diviso in dieci
bolge. Nella prima bolgia i diavoli fustigano i seduttori per altri (o ruffiani) e i seduttori per sé. I dannati sono nudi e procedono su due file, una va in un
verso, l’altra nel verso opposto. Dante riconosce uno
dei dannati, è Venédico Caccianemico, a cui chiede
sarcasticamente che cosa lo ha portato a gustare le
delizie dell’inferno. Il dannato è spinto a rispondere
dalla parlata fiorentina che sente. Riconosce che ha
portato la sorella a soddisfare le voglie del marchese
Òbizzo d’Este, ma non è il solo bolognese punito in
quella bolgia, che anzi ne è piena. Un diavolo lo
colpisce con lo scudiscio. Poi i due poeti se ne vanno e raggiungono l’altra fila di dannati. Tra essi
Virgilio riconosce Giasone, che rubò il vello d’oro e
ingannò Isifìle e Medea, che sedusse e abbandonò. I
due poeti entrano nella seconda bolgia dove gli adulatori sono immersi in uno sterco che appariva uscito da latrine umane. Dante vede un dannato che ha
il capo così sporco di merda che non si capiva se era
laico o chierico. Anche se a fatica, il poeta si ricorda di lui. È Alessio Interminelli da Lucca, che riconosce di aver passato la vita ad adulare la gente.
Poco dopo Virgilio gli indica Taide, la puttana, che
alla domanda dell’amante se aveva meriti presso di
lei rispose che egli ne aveva di grandissimi.
Canto XIX: cerchio ottavo, terza bolgia; invettiva
contro il mago Simone e i suoi seguaci; la punizione
dei simoniaci; l’incontro con papa Niccolò III Orsini; l’invettiva di Dante contro i papi simoniaci; Virgilio riporta Dante sull’argine
Dante lancia una dura invettiva contro il mago Simone e tutti i suoi seguaci, che vendono ai malvagi i
beni di Dio e della Chiesa. Il poeta vede le pareti e
il fondo della bolgia piena di fori, dai quali i peccatori sporgono le gambe e i piedi accesi. E chiede alla sua guida chi è colui che è lambìto da una fiamma più grande. Virgilio lo prende in braccio e lo
porta vicino al pozzetto del dannato. Il poeta chiede
all’anima trista di parlare. Essa lo scambia per papa
Bonifacio VIII, ma egli nega di esserlo. Allora
l’anima di papa Niccolò III si confessa: ha indossato il manto papale ed è un Orsini. Per i nipoti imborsò denaro; lì ha imborsato se stesso. Quando arriverà, Bonifacio VIII lo caccerà più giù nella roccia; di lì a poco anche Clemente V, il papa successivo, avrebbe ricoperto lui e Bonifacio VIII. Dante
allora esplode in una violentissima invettiva contro
gli uomini di Chiesa che si son macchiati di simonia, ricordando che Cristo non chiese denaro a Pietro,
quando gli affidò le chiavi della Chiesa; né Pietro
né gli altri apostoli chiesero denaro a Matìa, quando
questi prese il posto di Giuda Iscariota. Perciò Niccolò III è punito a dovere. E, se non lo fermasse la
riverenza per le somme chiavi, userebbe parole ancora più dure, perché l’avarizia dei papi corrompe il 
110
mondo, calpesta i buoni e solleva i malvagi. Il poeta
quindi rivolge parole amare verso l’imperatore Costantino, la cui donazione di Roma e dei territori
circostanti a papa Silvestro I fu causa di tanti mali.
Le invettive di Dante piacciono a Virgilio, che le
ascolta con volto lieto. Poi lo prende in braccio e lo
riporta sull’argine.
Canto XX: cerchio ottavo, quarta bolgia; Dante ha
pietà per gli indovini; Virgilio lo rimprovera e poi
indica Anfiarào e Tiresia; Manto e l’origine di
Mantova; Euripilo e Calcante; Michele Scotto,
Guido Bonatti, maestro Benvenuto detto Asdente
Dante vede gli indovini procedere a passo lento. Essi hanno la testa rovesciata e camminano all’indietro. Ha pietà di loro, ma Virgilio lo rimprovera
aspramente, lo invita a guardare i dannati e gli indica Anfiarào, precipitato direttamente davanti a Minosse dalle mura di Tebe. Poi gli indica Tiresia che,
stringendo il collo a due serpenti, da maschio divenne femmina e dopo sette anni allo stesso modo
ritornò ad essere maschio. Di seguito gli indica Arunte, che abitò sui monti della Lunigiana. A questo
punto chiede maggiore attenzione perché la donna
vestita di soli capelli, che vede, vagò per molte terre
ed infine si stabilì dove egli nacque. È Manto, figlia
di Tiresia. Quando Tebe cadde sotto il dominio di
Creonte, venne in Italia e si fermò su un’isola in
mezzo a un acquitrino disabitato, volendo sfuggire
qualsiasi contatto umano. Qui visse per tutta la vita
e infine morì. In seguito gli uomini che abitavano la
zona si raccolsero e, senza ricorrere a sortilegi, fondarono una città intorno al suo sepolcro. Un tempo
le sue genti furono numerose, prima che Roberto da
Casalodi, guelfo, fosse ingannato da Pinamonte dei
Bonacolsi, ghibellino. Dante ascolta il maestro con
soddisfazione, poi chiede se c’è qualche dannato
degno di nota. Virgilio indica Calcante ed Euripilo,
che scelsero il momento opportuno per la partenza
della flotta greca contro Troia. Poi indica indovini
recenti: Michele Scotto, Guido Bonatti e maestro
Benvenuto, detto Asdente. Quest’ultimo ora sarebbe
più contento se avesse continuato a fare il calzolaio.
Ma ormai era giunto il momento di ripartire, poiché
la Luna stava sorgendo all’orizzonte.
Canto XXI: cerchio ottavo, quinta bolgia; la visione
della quinta bolgia; uno degli anziani di santa Zita
(=Lucca); Virgilio e i diavoli Malebranche; Malacoda indica la strada; Barbariccia organizza la spedizione
Dante e Virgilio scendono nella bolgia dei barattieri. Virgilio richiama l’attenzione di Dante: un diavolo si avvicina al ponte, su una spalla porta un
dannato, che scaraventa giù nella pece. Poi informa
i suoi compagni che è uno degli anziani di santa Zita (= Lucca);, barattiere come tutti i lucchesi, e che
sarebbe sùbito ritornato indietro a prendere altra
merce. Il dannato precipita nella pece, poi riemerge.
I demoni lo deridono e lo invitano a rubare di nascosto sotto la pece. Virgilio dice a Dante di nascondersi dietro una roccia, che avrebbe trattato con
i diavoli: li conosce bene. Il poeta si nasconde. Virgilio chiede ai diavoli di parlamentare con uno di
loro, poi essi potevano uncinarlo, se volevano. Si fa
avanti Malacoda. Virgilio dice che il viaggio di
Dante è voluto dal cielo, perciò che li lascino passare. Malacoda cede immediatamente. Virgilio allora
invita Dante ad uscire dal nascondiglio. Il poeta gli
si avvicina tutto timoroso e per niente rassicurato
dal comportamento dei demoni, che minacciano di
uncinargli il groppone. Malacoda dice che i due poeti possono scendere nella bolgia sottostante soltanto per un ponte lì vicino. Quello che vedono era caduto a pezzi 1.266 anni prima (=alla morte di Gesù
Cristo sulla croce). Egli deve organizzare un gruppo
di diavoli, per controllare che i dannati non escano
dalla pece. Essi li possono accompagnare. Dante
vorrebbe procedere senza la scorta. Virgilio dice
che i demoni digrignano i denti contro i dannati. Il
drappello dei diavoli è pronto e chiede il permesso
di partire. Il loro capo Barbariccia dà il segnale con
una scoreggia.
Canto XXII: cerchio ottavo, quinta bolgia; la scorta
dei Malebranche; Ciàmpolo di Navarra; i compagni
di Ciàmpolo, frate Romita e Michele Zanche;
Ciàmpolo sfugge ai Malebranche; i diavoli si azzuffano e i poeti si allontanano
Dante è sorpreso per lo strano segnale di partenza
che Barbariccia ha dato alla scorta dei Malebranche
ed è preoccupato, perché i diavoli fanno la faccia
feroce e non gli ispirano fiducia. I dannati stavano
con il muso fuori della pece come i ranocchi. Ma,
quando si avvicina Barbariccia, si tuffano sotto. Un
dannato ha un momento di esitazione e Graffiacane
lo uncina per i capelli impegolati e lo tira su. Dante
prega Virgilio di chiedere al dannato chi è. Questi
risponde di essere Ciàmpolo di Navarra, figlio di un
ribaldo. Si mise al servizio del buon re Tebaldo II di
Champagne e iniziò a fare il barattiere. Ciriatto lo
lacera con una zanna, ma Barbariccia lo stringe con
le braccia e chiede a Virgilio se voleva fare qualche
domanda. Il poeta gli chiede se tra i dannati conosce
qualche italiano. Ciàmpolo risponde che si era appena separato da barattieri provenienti dalla Sardegna. Libicocco lo uncina e gli strappa un pezzo di
carne. Virgilio chiede chi è il dannato da cui si è
separato. Risponde che è frate Gomita, quello della
Gallura, ricettacolo di ogni frode. Ebbe in mano i
nemici del suo signore Nino Visconti e in cambio di
un riscatto li liberò. In tutti gli incarichi fu un grande barattiere. Di solito sta con Michele Zanche di
Logudoro e parlano sempre della Sardegna. Il dannato è disposto a far venire altri dannati, ma i diavoli devono stare più indietro perché i dannati temono
le loro punizioni. Promette di farne venire sette.
Cagnazzo è sospettoso, ma Ciàmpolo lo convince
che non intende procurare agli altri dannati maggiori tormenti. Alichino lo minaccia di inseguirlo volando sopra la pece, se cerca di ingannarli, poi suggerisce ai diavoli di nascondersi. Ciàmpolo coglie il
momento propizio, punta i piedi a terra e di colpo 
111
salta e si libera dalla stretta di Barbariccia. I diavoli
si addolorano per l’inganno e Alichino spicca il volo, per andarlo a prendere, ma il dannato si tuffa
sott’acqua. Allora i diavoli si azzuffano tra loro.
Due di essi cadono nella pece. Barbariccia manda
quattro diavoli sull’altro argine con gli uncini. I
diavoli vanno e, giunti sull’argine, allungano gli uncini ai due diavoli caduti nella pece. I due poeti riprendono il cammino.
Canto XXIII: cerchio ottavo, sesta bolgia; Dante
teme che i Malebranche li inseguano; l’arrivo dei
Malebranche; gli ipocriti; Catalano de’ Catalani e
Loderingo degli Andalò; Caifa e Anna; Virgilio
scopre l’inganno di Malacoda
Dante riflette: per colpa dei due poeti i Malebranche sono stati beffati, perciò teme che li inseguano.
Virgilio concorda sulla previsione. Non ha finito di
parlare, che i diavoli arrivano ad ali spiegate per
catturarli. Virgilio afferra Dante e insieme si precipitano giù per la scarpata, in salvo, perché i diavoli
non possono uscire dalla bolgia loro assegnata. Nella nuova bolgia incontrano dannati che indossano
pesanti cappe con il cappuccio abbassato sugli occhi. Sono gli ipocriti. Uno di loro, sentendo l’accento toscano, chiede a Dante chi è. Il poeta dice
genericamente che è nato e cresciuto a Firenze.
Quindi chiede chi sono. Il dannato dice che sono
frati godenti, egli si chiama Catalano de’ Catalani,
il suo vicino è Loderingo degli Andalò. Furono
chiamati a Firenze per conservare la pace. Essi invece furono di parte, come dimostra la distruzione
delle case degli Uberti. Dante sta rispondendo,
quando è colpito da un dannato steso per terra. Frate
Catalano gli dice che è Caifa, il sommo sacerdote.
Convinse i farisei a crocifiggere un solo uomo, Gesù
Cristo, per la salvezza del popolo. È posto nudo di
traverso nella via e chiunque passa lo calpesta. Allo
stesso modo è punito Anna, suo suocero, e tutti gli
altri sacerdoti dell’assemblea, che, condannando a
morte Gesù Cristo, causarono ai giudei grandi sventure. A questo punto Dante chiede la via per entrare
nell’altra bolgia. Il dannato dice che il ponte è lì vicino, ma è crollato e devono arrampicarsi sulla frana. Virgilio è turbato: Malacoda gli aveva mentito.
Il frate risponde che a Bologna ha sentito dire che il
diavolo ha molti vizi, tra cui anche quello di essere
bugiardo e padre di ogni menzogna.
Canto XXIV: cerchio ottavo, settima bolgia; la difficile salita; i dannati della settima bolgia; Vanni
Fucci come l’Araba Fenice; la predizione di Vanni
Fucci
Dante è stupito per il turbamento di Virgilio, ma,
quando giungono davanti alla frana, il poeta latino
trova subito una soluzione: lo afferra saldamente per
farlo salire. Gli dice anche di fare attenzione, prima
di fare il passo successivo. Dante inizia a salire. La
salita è breve, altrimenti si sarebbe fermato. Alla fine giungono in cima alla frana e per la stanchezza
Dante si siede. Virgilio lo incita ad alzarsi con un
motto sapienziale: chi sta comodo sotto le coperte
non raggiunge la fama. Dante si alza, fingendo di
avere più fiato di quanto effettivamente ha. Giungono sul ponte. Dante sente soltanto delle voci ma non
vede nulla. Virgilio lo invita ad agire: scendono il
ponte dalla parte in cui si congiunge all’ottava bolgia. Dentro di essa vede un terribile groviglio di
serpenti, di specie diverse. All’improvviso un serpente si avventa sopra un dannato che è dalla loro
parte e lo morde sul collo. Il dannato si accende,
brucia e cade per terra incenerito, proprio come fa
ogni 500 anni l’Araba Fenice. Ma subito ritorna nel
suo aspetto precedente, si alza e si guarda intorno,
tutto smarrito. Virgilio chiede al dannato chi è.
Questi risponde di essere toscano, si chiama Vanni
Fucci, detto il Bestia, e viene da Pistoia, un covo di
bestie. Dante dice a Virgilio di chiedergli per quale
colpa è tra i ladri. Il dannato capisce le parole di
Dante e gli risponde direttamente: ha rubato gli arredi preziosi dalla sacrestia del duomo di Pistoia e
il furto fu attribuito a torto ad altri. Ma, per vendicarsi di Dante che lo ha visto in questo stato, fa una
predizione: prima Pistoia caccerà in esilio i guelfi
neri, poi sarà Firenze a cacciare i guelfi bianchi e a
cambiare governo. Poi dalla Lunigiana uscirà un
fulmine, Moroello Malaspina, che sopra Campo Piceno, vicino a Pistoia, colpirà con violenza e spazzerà via ogni guelfo bianco. Glielo dice per farlo
soffrire.
Canto XXV: cerchio ottavo, settima bolgia, Vanni
Fucci fa il segno delle fiche a Dio; il centauro Caco; la trasformazione di Cianfa Donati e Agnolo
Brunelleschi; la trasformazione di Buoso Donati e
Francesco de’ Cavalcanti
Alla fine della risposta Vanni Fucci alza le mani al
cielo e fa il segno delle fiche a Dio. Allora Dante
inveisce contro Pistoia, che aveva dato i natali al
dannato. Subito arriva il centauro Caco, che cerca
Vanni per punirlo. Sulle spalle il centauro ha un
drago sputa-fuoco con le ali aperte, che incendia
tutto ciò che incontra. Virgilio lo presenta: è Caco,
uccideva i viandanti sotto il colle Aventino. Una
volta derubò Ercole che scoprì l’inganno e lo uccise
a colpi di clava. Intanto tre spiriti vengono incontro
ai due poeti e chiedono chi sono. Sono ladri fiorentini. Ma i due poeti non hanno tempo di rispondere,
perché uno di essi si domanda dove sarà finito Cianfa Donati. Mentre Dante li guarda, un lucertolone a
sei piedi, Cianfa Donati, si lancia addosso a uno di
loro, Agnolo Brunelleschi, e lo avvolge con le sue
spire. Essi si incollano l’uno all’altro e si fondono,
formando un nuovo essere che non era né il dannato
né l’altro. Puccio Sciancato si rivolge ad Agnolo e
si lamenta che non sono più due individui né uno.
Subito dopo arriva un lucertolone che addenta l’ombelico a Buoso Donati, che cade a terra. Il dannato e
il lucertolone si guardano. Dalla ferita del dannato e
dalla bocca dell’animale esce fumo. Poi un essere si
trasforma lentamente nell’altro. Quindi Francesco
de’ Cavalcanti, il lucertolone, esprime il desiderio
che Buoso corra carponi per quel luogo come faceva
112
lui. Così Dante vede i ladri della settima bolgia mutarsi e tramutarsi. E a questo punto si scusa se non è
abbastanza preciso, ma la causa è la novità della
materia, che non ha precedenti significativi tra i poeti. Prima che se ne andassero, il poeta riconosce
Puccio Sciancato, l’unico a non aver subito trasformazioni, e Francesco Guercio, che gli abitanti di
Gaville rimpiangono di aver ucciso.
Canto XXVI: cerchio ottavo, ottava bolgia; l’invettiva contro Firenze e i ladri fiorentini; la bolgia piena di fiammelle dei fraudolenti; la fiammella a due
punte di Diomede e Ulisse; Ulisse racconta dove
andò a morire; la montagna bruna per la distanza
Dante lancia una durissima invettiva contro Firenze,
perché ha appena trovato tre ladri fiorentini che non
fanno certamente onore alla città. Dall’arco di ponte
vede tante fiammelle, che rendono tutta splendente
l’ottava bolgia. Virgilio spiega che esse racchiudono
le anime dei fraudolenti. Il poeta vede una fiamma a
due punte, domanda chi è e se può parlare con essa.
La guida risponde che essa punisce Ulisse e Diomede, che insieme prepararono i loro inganni. Quindi
si rivolge alla fiamma e la prega che uno dei due
racconti dove andò a morire. Dalla punta più alta
dell’antica fiamma esce la voce di Ulisse: dopo aver
lasciato Circe, né la tenerezza per il figlio, né il rispetto per il padre, né l’amore per Penelope riuscirono a vincere in lui il desiderio di conoscere il
mondo e gli uomini. Perciò con una sola nave si diresse verso lo stretto di Gibilterra, dove Ercole aveva segnato i confini ultimi della terra. Prima di varcarlo, incitò con un breve discorso i fidati compagni: essi non devono negarsi l’esperienza, seguendo il corso del Sole, di esplorare il mondo senza gente; non sono nati per vivere come gli animali
bruti, ma per dimostrare il loro valore e per conoscere. Così infiammati, i suoi compagni fecero dei remi
ali al folle volo. Da cinque mesi lunari navigavano
piegando sempre più a sinistra, quando videro una
montagna altissima (=il purgatorio). Tutti si rallegrarono, ma sùbito la gioia si trasformò in pianto,
perché dalla montagna sorse un turbine, che affondò
la nave.
Canto XXVII: cerchio ottavo, ottava bolgia; Guido
da Montefeltro; la situazione politica della Romagna; Guido, l’esperto di inganni che si fa ingannare;
Bonifacio VIII chiede un consiglio fraudolento; il
santo ignorante e il diavolo logico
Ormai la fiamma di Ulisse e di Diomede se ne sta
andando, quando si avvicina un’altra fiamma, che
chiede notizie della Romagna. Dante risponde che
la Romagna non è mai stata senza guerra, ma al presente si trova in pace. Il poeta chiede poi al dannato
di dire il suo nome. Guido da Montefeltro non lo
direbbe, se sapesse che Dante ritorna sulla Terra; ma
nessuno è mai tornato vivo dall’inferno, perciò senza vergogna racconta la sua storia. Fu uomo d’arme
e poi frate francescano. Le sue opere non furono di
leone, ma di volpe, e la sua fama militare raggiunse
i confini della Terra. Ormai vecchio, si pentì e si fece frate. Bonifacio VIII, che era in guerra con Palestrina, gli chiese un consiglio fraudolento, per far
cadere la città. Egli si rifiutò, ma il papa incalzò: lo
assolveva dal peccato prima ancora che lo commettesse. E Guido diede il consiglio: il papa doveva fare promesse di pace, che poi non avrebbe mantenuto. Quando morì, Francesco d’Assisi venne a prendere la sua anima, ma un demonio lo fermò: essa
toccava a lui, poiché non ci si può pentire prima di
peccare perché la contraddizione non lo permette.
Così, tutto addolorato, finì nella bolgia dei fraudolenti. Poi l’anima straziata di Guido se ne va e i due
poeti riprendono il cammino.
Canto XXVIII: cerchio ottavo, ottava bolgia; gli atroci tormenti dei seminatori di discordie; Maometto; Pier da Medicina; Malatestino da Verucchio e il
tribuno Caio Curione; il dolore di Mosca dei Lamberti per le genti toscane; Bertram de Born
Dante si lamenta: è impossibile descrivere in versi
ma anche in prosa il sangue e le piaghe che vede,
anche se si provasse più volte, perché il linguaggio e
la mente degli uomini sono inadeguati. Vede un
dannato tagliato in due dal capo alle natiche. È Maometto, che gli indica il genero Alì e gli altri seminatori di discordie. Un diavolo squarcia i dannati,
che percorrono la bolgia e che a fine giro si ritrovano il corpo intero. Poi gli chiede chi è. Virgilio risponde che sta conducendo il poeta all’inferno per
fargli conoscere il loro mondo. Sentendo quelle parole, più di cento dannati si fermano e lo guardano,
dimenticando la loro pena. Maometto allora invita
Dante, una volta tornato sulla Terra, a dire a fra’
Dolcino di procurarsi molti viveri, per resistere
all’assedio dei novaresi durante l’inverno. Poi si allontana. Un altro dannato chiede a Dante di ricordarsi di Pier da Medicina, e di far sapere ai due migliori uomini di Fano, Guido del Cassero e Angiolello da Carignano, che Malatestino da Verucchio li
farà gettare in mare dentro un sacco. Dante chiede
di un altro dannato. Pier dice che è il tribuno della
plebe Caio Curione. Consigliò a Cesare di varcare il
Rubicone e di marciare su Roma. Un altro dannato
prega il poeta di ricordarlo. È Mosca dei Lamberti,
che consigliò alla famiglia degli Amidei di uccidere
Buondelmonte dei Buondelmonti, che non aveva
mantenuto la promessa di matrimonio. Il dannato
riconosce che la decisione causò scontri sanguinosi
tra guelfi e ghibellini di Toscana. E provocò - conclude il poeta - anche la fine della sua famiglia. Poi
Mosca se ne va, sopraffatto dall’angoscia e come
impazzito. Sùbito dopo Dante vede un dannato che
tiene la testa mozzata per i capelli, penzoloni come
una lanterna. Guardando i due poeti, si lamenta e
poi si presenta. È Bertram de Born. Spinse il giovane re Enrico III d’Inghilterra contro il padre. E,
poiché in vita ha diviso persone che dovevano stare
unite, ora porta la testa in mano, divisa dal corpo.
Canto XXIX: cerchio ottavo, nona bolgia; l’ombra
irritata di Geri del Bello; decima bolgia; i falsari di 
113
metalli; Grifolino d’Arezzo racconta la sua storia;
Capocchio di Siena parla delle brigate senesi
Vedendo quei dannati così smozzicati, Dante è sul
punto di piangere. Virgilio gli chiede perché vaga
per la bolgia con lo sguardo: non possono perdere
tempo. Il poeta si giustifica: cercava uno spirito del
suo sangue, Geri del Bello. Ma Virgilio gli dice
che, mentre parlava con Bertram, Geri lo aveva indicato con risentimento agli altri dannati. Dante
spiega il motivo: Geri era stato ucciso, ma nessun
parente si era preso la briga di vendicarlo, perciò
era sdegnato contro di lui. E la mancata vendetta lo
ha reso più pietoso verso il dannato. I due poeti continuano a parlare fino alla decima bolgia, dove sono
puniti i falsari. C’è chi giace sul ventre, chi sulle
spalle uno dell’altro, chi avanza carponi. I due poeti
procedono e guardano senza parlare. Dante vede
due dannati appoggiati uno all’altro, che si tolgono
la scabbia con le unghie. Chiede se lì c’è qualche
italiano. Il dannato dice egli e il compagno lo sono.
Poi chiede chi è. Virgilio risponde che Dante è vivo
e che gli sta mostrando l’inferno. A quelle parole i
due dannati, ma anche altri dannati, si volgono verso Dante. Il poeta dice che li può ricordare nel
mondo dei vivi e li invita a dire chi sono. Il dannato
risponde di essere Grifolino d’Arezzo, è stato messo
al rogo da Albero da Siena ed è morto non perché
era un falsario di moneta, ma perché si vantò di essere capace di volare. Il vescovo lo fece bruciare vivo perché non riuscì a dimostrarlo. Minosse lo mandò in quella bolgia perché praticò l’alchimia. Dante
fa a Virgilio un commento velenoso sulla stupidità
del dannato. Sentendo le sue parole, un altro dannato fa ironicamente l’elenco dei senesi che non sono
sciocchi: Stricca dei Salimbeni, che seppe fare spese
moderate, e Niccolò dei Salimbeni, che a Siena
scoprì per primo l’uso gastronomico dei chiodi di
garofano. Aggiunge la brigata spendereccia di Caccia d’Asciano, nella quale si distinse Bartolomeo
dei Folcacchieri, detto l’Abbagliato. Conclude dicendo che è Capocchio di Siena e che in vita falsificò i metalli con l’alchimia.
Canto XXX: cerchio ottavo, decima bolgia; Mirra,
Gianni Schicchi e Capocchio di Siena; Grifolino
d’Arezzo indica alcuni dannati; maestro Adamo e i
ruscelletti del Casentino; la moglie di Putifarre e
Sinone; lo scambio di insulti tra maestro Adamo e
Sinone; Virgilio rimprovera Dante
Due anime nude e smorte corrono per la bolgia, dove sono puniti i falsari, mordendo gli altri dannati.
Una di esse è sopra Capocchio, lo azzanna e lo trascina per la bolgia. Grifolino d’Arezzo dice a Dante
che è Gianni Schicchi: per avere la più bella cavalla
della mandria finse di essere Buoso Donati e diede
valore legale al testamento. L’altra anima è la scellerata Mirra che divenne amante del padre. Dante
poi vede maestro Adamo, che, colpito dall’idropisia, ha la forma di un liuto. Il dannato si lamenta:
ha battuto moneta falsa per i conti Guidi da Romena
ed ora, non ostante la sete, rifiuterebbe di bere alla
fonte Branda, pur di vedere i suoi committenti puniti in quella bolgia. Il poeta gli chiede notizie di due
dannati che fumano per la febbre. Maestro Adamo
risponde che una è la moglie di Putifarre, la quale
accusò Giuseppe d’averla insidiata; l’altro è Sinone,
greco di Troia, che mentì ai troiani sul cavallo di
legno. Indispettito dal modo spregevole con cui è
indicato, Sinone colpisce con un pugno la pancia di
maestro Adamo, il quale ricambia con un pugno al
viso. Tra i due segue poi uno scambio di offese, che
Dante ascolta affascinato. Virgilio con voce adirata
richiama e rimprovera il poeta: voler ascoltare quelle genti litigiose è un desiderio meschino.
Canto XXXI: discesa nel cerchio nono; i due poeti
lasciano Malebolge; il suono del corno; il pozzo dei
giganti; Nembròd e la torre di Babele; Fialte e la
battaglia di Flegra; Anteo depone i due poeti nel
cerchio sottostante
I due poeti lasciano Malebolge e discendono nel
cerchio nono, che è pervaso da una luce crepuscolare. All’improvviso Dante sente il suono di un grosso
corno. Chiede a Virgilio di che cosa si tratta. Il poeta risponde che lo saprà quando vedrà con i suoi occhi, perciò deve affrettarsi. E lo avverte per tempo
che quelle che vedrà non sono torri, ma giganti, e
sono conficcati tutti intorno al pozzo. Poco dopo il
poeta nell’aria oscura vede torreggiare con mezza
persona i giganti, che hanno un aspetto orrendo. Il
primo è smisurato e pronuncia parole incomprensibili. Allora Virgilio lo rimprovera e lo invita a sfogarsi con il corno che ha a tracolla. Poi spiega a Dante
che è Nembròd. Volle costruire la torre di Babele,
per sfidare il cielo, e ciò provocò la moltiplicazione
delle lingue. Egli non capisce le parole altrui e, ugualmente, gli altri non capiscono le sue. Poco dopo
i due poeti incontrano un altro gigante, Fialte, più
feroce e smisurato del primo. Ha le braccia legate
da catene. Con gli altri giganti partecipò alla battaglia di Flegra contro Giove e gli altri dei. Fialte si
scuote e provoca un terremoto, che spaventa il poeta. Dante desidera vedere il corpo smisurato di Briareo, ma Virgilio gli dice che il gigante è più lontano
e che è feroce e legato come Fialte. Lì vicino però
si trova Anteo, che parla ed è slegato e li potrà posare sul fondo dell’inferno. Essi raggiungono Anteo e
Virgilio suscita la vanità del gigante, dicendo che
Dante lo può ricordare sulla Terra, dove è destinato
a ritornare. Così ottiene che li prenda e li deponga
nel cerchio sottostante. Virgilio afferra Dante, il gigante li prende e li depone lievemente sul fondo del
lago di Cocìto.
Canto XXXII: cerchio nono, lago di Cocìto; la Caìna e i traditori dei parenti; Camicion de’ Pazzi indica altri dannati; l’Antenòra e i traditori della patria, Bocca degli Abati e Buoso da Duera; Ugolino
della Gherardesca e Ruggieri degli Ubaldini
Dante chiede l’aiuto delle muse, perché è difficile
parlare del cerchio nono. Egli è giunto nella Caìna
dove sono puniti i traditori dei parenti, e cammina 
114
guardando la parete rocciosa. Un dannato lo invita a
guardare dove mette i piedi e a non calpestare coloro che in vita furono suoi infelici fratelli. Il poeta
abbassa gli occhi e vede le teste dei dannati uscire
dalla superficie gelata del lago. Ai suoi piedi due
dannati sono stretti l’un all’altro. Egli chiede chi
sono. Essi cercano di muovere le teste, che però
cozzano una contro l’altra. Un dannato lì vicino dice che sono Alessandro e Napoleone degli Alberti e
provengono dalla valle toscana del Bisenzio. In tutta
la Caìna non c’è un’ombra più degna di loro di essere conficcata in quella ghiacciaia. Il dannato si
presenta: è Camicione de’ Pazzi. Davanti a lui c’è
Sassolo Mascheroni e, se è toscano, sa bene chi egli
fu. Aspetta Carlino de’ Pazzi, che con le sue colpe
farà apparire meno gravi le sue. Dante lascia il dannato e procede verso il centro del lago. Tremando
dal freddo, giunge nell’Antenòra, dove sono puniti i
traditori della patria. Colpisce una testa, che si lamenta, perciò si ferma. Il dannato dice che, se fosse
vivo, si sentirebbe offeso per il calcio ricevuto. Dante gli dice che egli è vivo e che, se cerca la fama,
può nominarlo al ritorno sulla Terra. Il dannato vuole invece non essere ricordato. Per sapere il suo nome, minaccia di strappargli i capelli e glieli strappa,
ma senza risultato. Un dannato lì vicino lo chiama
per nome, Bocca degli Abati, e gli chiede perché si
è messo a latrare come un cane. Bocca allora si
vendica di chi ha fatto il suo nome e dice che è
Buoso da Duera, colpevole di aver incassato denaro
dai francesi. Indica anche altri traditori lì presenti
come Tesauro dei Beccheria, a cui Firenze tagliò la
gola, e Gianni dei Soldanieri, che con Gano di Maganza e Tebaldello degli Zambrasi aprì le porte di
Faenza, mentre la gente dormiva. Dante e Virgilio
sono già lontani da Bocca, quando in una buca vedono la testa di un dannato sopra quella di un altro.
Il primo rodeva la testa del secondo sulla nuca. Allora il poeta chiede perché lo fa. Se piange a causa
dell’altro, potrà riferire la loro storia, una volta che
sarà ritornato nel mondo terreno.
Canto XXXIII: cerchio nono, lago di Cocìto, l’Antenòra; Ugolino della Gherardesca racconta la sua
fine; l’invettiva di Dante contro i pisani; la Tolomea
e i traditori degli ospiti; frate Alberigo dei Manfredi
e Branca Doria; l’invettiva contro i genovesi
Il conte Ugolino della Gherardesca alza il capo dalla testa dell’arcivescovo Ruggieri degli Ubaldini,
che aveva già guastata dietro. Si pulisce la bocca
con i capelli di questi, poi racconta la sua storia. Fidandosi dell’uomo di Chiesa, era stato imprigionato
con i suoi quattro figli nella torre della Muta. Una
notte sognò che l’arcivescovo era a capo della brigata che cacciava il lupo e i lupetti sul monte san
Giuliano. Ebbe un triste presentimento. All’alba
sentì inchiodare la porta della torre. Quel giorno e i
giorni successivi nessuno portò loro del cibo. I suoi
figli piansero, quindi ad uno ad uno morirono. Alla
fine più che il dolore poté il digiuno. Davanti a questa tragedia Dante inveisce contro i pisani: era giusto che si vendicassero del conte Ugolino, che aveva
consegnato alcuni loro castelli ai nemici; ma non
era giusto che facessero subire la stessa sorte ai suoi
figli, i quali per la giovane età erano innocenti. Sùbito dopo un dannato prega il poeta di levargli le
incrostazioni di ghiaccio dagli occhi. Dante promette di farlo, se dice chi è. Il dannato dice di essere
frate Alberigo dei Manfredi e racconta che alla frutta fece uccidere i suoi convitati. Dante si meraviglia
che sia già morto. Il frate allora spiega che l’anima,
non appena tradisce, precipita all’inferno, mentre un
demonio prende il suo posto per il resto della vita.
Lo stesso è successo per l’anima di Branca Doria,
che gli sta dietro. Questi uccise il suocero con
l’aiuto di un parente. Frate Alberigo dice a Dante di
mantenere la promessa. Il poeta si rifiuta, e cortesia
fu l’esser villano con lui. Dante quindi inveisce contro i genovesi, che sono pieni di ogni magagna e che
perciò dovrebbero essere eliminati dal mondo.
Canto XXXIV: cerchio nono, lago di Cocìto, la
Giudecca; Lucifero; la Giudecca e i traditori dei
benefattori; l’incontro con Lucifero; Giuda Iscariota, Bruto e Cassio; Dante e Virgilio si rovesciano
e salgono; il centro della Terra; la caduta di Lucifero dal cielo; l’uscita dall’inferno a riveder le stelle
I due poeti attraversano la distesa gelata di Cocìto,
dove sono immersi i dannati. Ad un certo punto
Virgilio indica Lucifero: è brutto e gigantesco, ha
sei ali da pipistrello, con cui fa gelare la superficie
del lago, e tre teste di colore diverso, che rappresentano quella davanti rossa l’odio, quella biancogiallastra a destra l’impotenza, quella nera a sinistra l’ignoranza. In ogni bocca schiaccia con i denti
un peccatore: in quella centrale ha la pena maggiore
Giuda Iscariota, traditore di Cristo; in quelle laterali
sono puniti Giunio Bruto e Cassio Longino, uccisori
di Giulio Cesare e traditori dell’impero. Ma ormai
devono lasciare l’inferno, perché si è visto tutto.
Virgilio con Dante avvinghiato al collo afferra le
coste villose di Lucifero, quindi scende di vello in
vello lungo il suo corpo. Poi si capovolge e incomincia a salire, finché esce per il foro di una roccia,
sul quale depone Dante. Il poeta è stupito di vedere
Lucifero gambe all’aria. Virgilio spiega che hanno
superato il centro della terra, dove Lucifero si è
conficcato cadendo dal cielo da dove era stato precipitato per la sua ribellione a Dio. Ora si trovano
nell’emisfero australe ed è primo mattino. Poi i due
poeti per un cammino nascosto, scavato da un ruscello, salgono verso l’alto, finché per un pertugio
escono a riveder le stelle.
