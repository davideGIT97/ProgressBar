
Canto I
La gloria di colui che tutto move
per l’universo penetra, e risplende
in una parte più e meno altrove.
 1
Nel ciel che più de la sua luce prende
fu’ io, e vidi cose che ridire
né sa né può chi di là sù discende;
 4
perché appressando sé al suo disire,
nostro intelletto si profonda tanto,
che dietro la memoria non può ire.
 7
Veramente quant’io del regno santo
ne la mia mente potei far tesoro,
sarà ora materia del mio canto.
10
O buono Appollo, a l’ultimo lavoro
fammi del tuo valor sì fatto vaso,
come dimandi a dar l’amato alloro.
13
Infino a qui l’un giogo di Parnaso
assai mi fu; ma or con amendue
m’è uopo intrar ne l’aringo rimaso.
16
Entra nel petto mio, e spira tue
sì come quando Marsia traesti
de la vagina de le membra sue.
19
O divina virtù, se mi ti presti
tanto che l’ombra del beato regno
segnata nel mio capo io manifesti,
22
vedra’mi al piè del tuo diletto legno
venire, e coronarmi de le foglie
che la materia e tu mi farai degno.
25
Sì rade volte, padre, se ne coglie
per triunfare o cesare o poeta,
colpa e vergogna de l’umane voglie,
28
che parturir letizia in su la lieta
delfica deità dovria la fronda
peneia, quando alcun di sé asseta.
31
Poca favilla gran fiamma seconda:
forse di retro a me con miglior voci
si pregherà perché Cirra risponda.
34
Surge ai mortali per diverse foci
la lucerna del mondo; ma da quella
che quattro cerchi giugne con tre croci,
37
con miglior corso e con migliore stella
esce congiunta, e la mondana cera
più a suo modo tempera e suggella.
40
Fatto avea di là mane e di qua sera
tal foce, e quasi tutto era là bianco
quello emisperio, e l’altra parte nera,
43
quando Beatrice in sul sinistro fianco
vidi rivolta e riguardar nel sole:
aquila sì non li s’affisse unquanco.
46
E sì come secondo raggio suole
uscir del primo e risalire in suso,
pur come pelegrin che tornar vuole,
49
così de l’atto suo, per li occhi infuso
ne l’imagine mia, il mio si fece,
e fissi li occhi al sole oltre nostr’uso.
52
Molto è licito là, che qui non lece
a le nostre virtù, mercé del loco
fatto per proprio de l’umana spece.
55
Io nol soffersi molto, né sì poco,
ch’io nol vedessi sfavillar dintorno,
com’ferro che bogliente esce del foco;
58
1. La gloria di colui (=Dio), che muove tutto, per
l’universo penetra e risplende più in una parte e meno altrove. 4. Io fui nel cielo (=l’empìreo), che più
prende della sua luce, e vidi cose, che né sa né può
ridire chi discende di lassù, 7. perché il nostro intelletto, avvicinandosi al suo desiderio, si sprofonda
tanto, che la memoria non gli può andar dietro. 10.
Ma quanto del santo regno (=il paradiso) io potei far
tesoro nella mia memoria sarà ora materia del mio
canto. 13. O buon Apollo, all’ultimo lavoro fammi
così fatto vaso del tuo valore [poetico], come comandi per dare l’amato alloro. 16. Fin qui mi bastò
un giogo di Parnaso (=le muse); ma ora mi è necessario entrare con ambedue (=le muse e Apollo)
nell’impresa rimasta. 19. Entra nel mio petto, e spira
tu così, come quando traesti Marsia dalla vagina
delle sue membra. 22. O divina virtù, se ti concedi
tanto a me, che io manifesti l’ombra (=quell’immagine imperfetta) del beato regno, che è segnata
nel mio capo, 25. mi vedrai venire al piè del tuo diletto legno (=l’alloro) e incoronarmi delle foglie,
che la materia [del canto] e tu mi farete degno. 28.
Così rare volte, o padre, se ne coglie per celebrare il
trionfo di un imperatore o di un poeta, per colpa ed
a vergogna della volontà degli uomini, 31. che la
fronda peneia (=l’alloro) dovrebbe generar letizia in
te, o lieto dio di Delfi, quando essa produce sete
(=desiderio) di sé in qualcuno. 34. Ad una piccola
favilla segue una gran fiamma: forse dietro a me si
pregherà con voci migliori, affinché Cirra (=Apollo)
risponda. 37. La lucerna del mondo (=il sole) sorge
per i mortali da diversi punti [dell’orizzonte], ma da
quello, che unisce quattro cerchi con tre croci, 40.
esce congiunta con miglior corso (=perché inizia la
primavera) e con migliore stella (=la costellazione
dell’Ariete), e dispone e impronta di sé con più efficacia la materia del mondo. 43. Vicino a quel punto
aveva fatto di là (=nell’emisfero australe, del purgatorio) mattina e di qua (=nell’emisfero settentrionale, il nostro) sera, e quell’emisfero era là tutto bianco (=illuminato) e l’altra parte era nera, 46. quando
vidi Beatrice volta sul fianco sinistro e riguardare
nel sole: nessun’aquila vi affisse mai così [gli occhi]. 49. E, come il raggio riflesso suole uscire dal
raggio incidente e risalire in alto, proprio come il
pellegrino che vuole ritornare; 52. così dal suo atto,
entrato per gli occhi nella mia [facoltà] immaginativa, nacque il mio, e fissai gli occhi nel sole oltre i
nostri limiti. 55. Là sono possibili molte cose, che
qui non sono possibili alle nostre facoltà, grazie al
luogo fatto [da Dio] come proprio della specie umana. 58. Io non sostenni a lungo [la vista del sole], ma
neppure così poco, che io non lo vedessi sfavillare
intorno, come ferro che esce rovente dal fuoco. 
Divina commedia. Paradiso, a cura di Pietro Genesini 5
e di sùbito parve giorno a giorno
essere aggiunto, come quei che puote
avesse il ciel d’un altro sole addorno.
61
Beatrice tutta ne l’etterne rote
fissa con li occhi stava; e io in lei
le luci fissi, di là sù rimote.
64
Nel suo aspetto tal dentro mi fei,
qual si fé Glauco nel gustar de l’erba
che ‘l fé consorto in mar de li altri dèi.
67
Trasumanar significar per verba
non si poria; però l’essemplo basti
a cui esperienza grazia serba.
70
S’i’ era sol di me quel che creasti
novellamente, amor che ‘l ciel governi,
tu ‘l sai, che col tuo lume mi levasti.
73
Quando la rota che tu sempiterni
desiderato, a sé mi fece atteso
con l’armonia che temperi e discerni,
76
parvemi tanto allor del cielo acceso
de la fiamma del sol, che pioggia o fiume
lago non fece alcun tanto disteso.
79
La novità del suono e ‘l grande lume
di lor cagion m’accesero un disio
mai non sentito di cotanto acume.
82
Ond’ella, che vedea me sì com’io,
a quietarmi l’animo commosso,
pria ch’io a dimandar, la bocca aprio,
85
e cominciò: “Tu stesso ti fai grosso
col falso imaginar, sì che non vedi
ciò che vedresti se l’avessi scosso.
88
Tu non se’ in terra, sì come tu credi;
ma folgore, fuggendo il proprio sito,
non corse come tu ch’ad esso riedi”.
91
S’io fui del primo dubbio disvestito
per le sorrise parolette brevi,
dentro ad un nuovo più fu’ inretito,
94
e dissi: “Già contento requievi
di grande ammirazion; ma ora ammiro
com’io trascenda questi corpi levi”.
97
Ond’ella, appresso d’un pio sospiro,
li occhi drizzò ver’ me con quel sembiante
che madre fa sovra figlio deliro,
10
0
e cominciò: “Le cose tutte quante
hanno ordine tra loro, e questo è forma
che l’universo a Dio fa simigliante.
10
3
Qui veggion l’alte creature l’orma
de l’etterno valore, il qual è fine
al quale è fatta la toccata norma.
10
6
Ne l’ordine ch’io dico sono accline
tutte nature, per diverse sorti,
più al principio loro e men vicine;
10
9
onde si muovono a diversi porti
per lo gran mar de l’essere, e ciascuna
con istinto a lei dato che la porti.
11
2
Questi ne porta il foco inver’ la luna;
questi ne’ cor mortali è permotore;
questi la terra in sé stringe e aduna;
11
5
né pur le creature che son fore
d’intelligenza quest’arco saetta
ma quelle c’hanno intelletto e amore.
11
8
61. E sùbito parve essere aggiunto giorno a giorno,
come se colui che può tutto (=Dio) avesse adornato
il cielo con un altro sole. 64. Beatrice stava tutta fissa con gli occhi nelle eterne ruote dei cieli, ed io fissai gli occhi in lei, rimuovendoli di lassù. 67. Nel
suo aspetto mi feci tanto dentro, quanto si fece
Glauco nell’assaggiare l’erba, che lo fece compagno
in mare degli altri dei. 70. Oltrepassare i limiti e la
condizione umani non si potrebbe descrivere con le
parole, perciò l’esempio di Glauco basti a chi la
grazia divina serba quest’esperienza [dopo la morte]. 73. Se io ero soltanto quel che creasti di me per
ultimo (=l’anima razionale), o amore che governi il
cielo, tu lo sai, che con la tua luce mi sollevasti [a
volo verso il cielo]. 76. Quando la ruota [dei cieli],
che tu fai girare eternamente quale oggetto di desiderio, richiamò su di sé la mia attenzione con
l’armonia, che tu disponi e distribuisci [nelle varie
sfere], 79. mi apparve allora tanta parte di cielo accesa dalla fiamma del sole, che pioggia o fiume non
fece mai lago così vasto. 82. La novità del suono
delle sfere e la gran luce mi accesero un desiderio
tanto assillante di conoscere la loro causa, che mai
ne sentii uno di uguale. 85. Perciò ella, che mi vedeva così come io mi vedevo, aprì la bocca per quietarmi l’animo commosso prima che io la aprissi a
domandare 88. e incominciò: «Tu stesso ti fai ottuso, immaginando falsamente [di essere sulla terra],
così che non vedi ciò che vedresti, se avessi cacciato
da te tale supposizione. 91. Tu non sei sulla terra,
come credi; ma folgore, fuggendo il proprio sito (=la
sfera del fuoco), non corse mai come corri tu, che
ritorni ad esso». 94. Se io fui liberato del primo
dubbio dalle brevi parole dette sorridendo, dentro a
un nuovo dubbio fui maggiormente avviluppato; 97.
e dissi: «Mi sento [l’animo] contento e quieto dopo
la dubbiosa meraviglia; ma ora mi meraviglio come
io possa attraversare questi corpi leggeri (=la sfera
dell’aria e quella del fuoco)». 100. Perciò ella, dopo un pietoso sospiro, drizzò gli occhi verso di me
con quell’aspetto, che ha la madre davanti al figlio
delirante, 103. e cominciò: «Tutte le cose sono tra
loro ordinate, e quest’[ordine] è la forma che fa
l’universo simile a Dio. 106. Qui (=in quest’ordine)
le alte creature (=gli angeli e gli uomini) vedono
l’impronta dell’eterno valore, il quale è il fine, per il
quale è fatta la norma sopraccennata. 109. Nell’ordine, che io dico, sono inclinati tutti gli esseri creati,
[anche se] in modo diverso, secondo che siano più
vicini o meno vicini al loro principio. 112. Perciò
essi si muovono a porti (=fini) diversi nel gran mare
dell’essere, e ciascuno si muove con l’istinto, che gli
è stato dato per guidarlo. 115. Quest’istinto porta il
fuoco verso la Luna; quest’altro è forza motrice nei
cuori mortali dei bruti; questo stringe e raduna in sé
la terra. 118. Quest’arco (=istinto) non scaglia [al
loro fine] soltanto le creature che sono prive d’intelligenza, ma anche quelle che hanno l’intelligenza e
la volontà. 
Divina commedia. Paradiso, a cura di Pietro Genesini 6
La provedenza, che cotanto assetta,
del suo lume fa ‘l ciel sempre quieto
nel qual si volge quel c’ha maggior fretta;
121
e ora lì, come a sito decreto,
cen porta la virtù di quella corda
che ciò che scocca drizza in segno lieto.
124
Vero è che, come forma non s’accorda
molte fiate a l’intenzion de l’arte,
perch’a risponder la materia è sorda,
127
così da questo corso si diparte
talor la creatura, c’ha podere
di piegar, così pinta, in altra parte;
130
e sì come veder si può cadere
foco di nube, sì l’impeto primo
l’atterra torto da falso piacere.
133
Non dei più ammirar, se bene stimo,
lo tuo salir, se non come d’un rivo
se d’alto monte scende giuso ad imo.
136
Maraviglia sarebbe in te se, privo
d’impedimento, giù ti fossi assiso,
com’a terra quiete in foco vivo”.
139
Quinci rivolse inver’ lo cielo il viso. 142
121. La Provvidenza, che dà tale assetto [a tutti gli
esseri creati], con la sua luce fa sempre quieto (=appaga) il cielo (=l’empìreo), dentro il quale ruota quello (=il primo mobile) che ha una velocità più grande.
124. Ed ora lì [nell’empìreo], come a luogo decretato
[da Dio per noi], ci porta la virtù di quella corda (=la
forza di quell’impulso), che dirige sempre a lieto fine
tutto ciò che scocca. 127. È vero che, come la forma
non si accorda molte volte all’intenzione dell’artista,
perché la materia è sorda (=è restia a riceverla); 130.
così da questo corso si allontana talvolta la creatura,
che ha il potere di andare in un’altra direzione, [pur
essendo] così spinta [dall’istinto naturale]. 133. E come si può veder cadere [sulla terra] il fuoco di una
nube (=il fulmine), così l’impeto primo si rivolge alla
terra, deviato dal falso piacere [dei beni mondani].
136. Non devi meravigliarti, se giudico bene, per il
tuo salire al cielo, più di quanto [non ti meraviglieresti] per un ruscello, che dall’alto del monte scende giù
in basso. 139. Nel tuo caso farebbe meraviglia se, privo d’impedimenti, tu fossi rimasto giù [in terra], come
[farebbe meraviglia] sulla terra la quiete in una fiamma viva». 142. Quindi rivolse il viso verso il cielo.
I personaggi
Colui che tutto move è Dio, interpretato aristotelicamente come il Motore Immobile che infonde il
movimento all’universo: tutti gli esseri, animati e
inanimati, tendono a Lui, in quanto Egli li attrae
come fine ultimo. Il Dio cristiano però ha crato ed
ama le sue creature. Alla fine della Divina commedia viene presentato nuovamente come «l’amor che
move il sole e l’altre stelle» (Pd XXXIII, 145).
Apollo e le muse secondo la mitologia greca proteggevano le arti. Abitavano il Parnàso, un monte della
Grecia centrale ad essi consacrato, che aveva due
cime, Citeróne ed Elicóna.
Marsia, un satiro della Frigia, è abilissimo a suonare
la cornamusa, tanto da sfidare Apollo. Le muse fanno da giudici. Il dio lo sconfigge. Per punirlo della
sua presunzione, lo lega ad un albero, lo scuoia e lo
cuce dentro la sua pelle.
Beatrice di Folco Portinari (1265-1290), che va
sposa a Simone de’ Bardi, è la donna a cui Dante
dedica la Vita nova (1292-93), una specie di diario
in cui il poeta parla del suo rinnovamento spirituale
provocato dall’amore verso di lei. Dopo la morte
della donna Dante ha una crisi spirituale, da cui
l’amico Guido Cavalcanti cerca di farlo uscire. Nel
poema diventa il simbolo della fede e della teologia,
perciò essa, non più Virgilio, è destinata a guidare il
poeta nel viaggio attraverso il paradiso. Il passaggio
delle consegne avviene significativamente in cima al
paradiso terrestre (Pg XXX, 49-51), il punto estremo
che la ragione umana può raggiungere. Alla fine
dell’opera la donna però cede il posto a san Bernardo, simbolo della fede mistica. Soltanto la fede mistica permette l’incontro con Dio.
Glauco è un pescatore della Beozia. Un giorno vede
che i pesci, che ha posato su un prato sconosciuto,
ritornano in vita e si gettano nell’acqua dopo che ne
hanno mangiato l’erba. Egli li imita e si trasforma in
divinità marina. La fonte di Dante è Ovidio, Metam.
XIII, 898-968.
Commento
1. Il canto si sviluppa in queste fasi: a) il poeta invoca Apollo e le muse; b) pone a Beatrice una domanda (che cos’è quella musica che ode) e riceve da essa la risposta (è la musica provocata dal movimento
delle sfere celesti, perché essi sono ormai in cielo);
c) pone un’altra domanda (come può essere in cielo
lui, corpo pesante) e riceve la risposta (egli va nel
luogo naturale – il paradiso – stabilito da Dio per gli
uomini); d) la donna però coglie l’occasione per esporre l’ordine dell’universo (Dio ha posto dentro ad
ogni essere un istinto, che lo conduce al suo fine; il
fine dell’uomo è quello di andare in paradiso), che è
la parte più importante del canto.
2. Il canto inizia con Dio; la cantica come l’intera
opera termina ancora con Dio (Pd XXXIII, 145).
Dio è presentato nello stesso modo: nel primo caso
come Colui che muove tutto l’universo, nel secondo
come l’Amore che muove il sole e le altre stelle.
Egli quindi muove tutto l’universo, che pervade con
il suo amore. Il Dio di Aristotele è puro pensiero,
pensiero immateriale, e pensa sempre e unicamente
se stesso, non potendo pensare qualcosa di inferiore
diverso da sé. È la sfera estrema, che attira a sé tutti
gli altri esseri. Il Dio cristiano invece è esterno al
mondo, che ha creato dal nulla, ed ha un rapporto
d’amore con il mondo e con le creature: il suo amore pervade e penetra tutto l’universo, non escludendo alcuna creatura, nemmeno i demoni, che sono
strumenti della sua volontà. Anch’Egli attrae tutti
gli esseri come fine, ma Egli lo fa consapevolmente
e volontariamente.
2.1. La terzina iniziale dà la percezione fisica della
gloria e dell’energia, più che della potenza, di Dio 
Divina commedia. Paradiso, a cura di Pietro Genesini 7
che dall’empìreo si espande e si diffonde per tutto
l’universo. Nel canto ci sono numerosi altri versi che
danno la stessa sensazione fisica. Questi versi si possono chiamare, per l’energia che contengono e che
esprimono, «versi splendenti». Essi s’incontrano unicamente nel Paradiso. Sono il risultato finale di
una prassi versificatoria che caratterizza tutta la Divina commedia: i versi sintetici, che contengono
molti fatti in poche parole; e i versi sovradensi, che
contengono molti riferimenti in poche parole. Un
verso sovradenso, per quanto ancora molto semplice,
è il verso iniziale dell’opera: il protagonista ha 35
anni, cioè è nel mezzo del cammino della vita, è se
stesso, è simbolo dell’umanità errante, che cerca la
via della salvezza ecc. Un esempio di versi sintetici,
ancora molto semplice, sono i pochi versi – lo
«scorcio» – con cui il poeta parla dell’anonimo fiorentino che si suicida nelle sue case (If XIII, 139-
151), soprattutto l’ultimo verso; i pochi versi in cui
Dante e Virgilio escono dall’inferno (If XXXIV,
127-132); i pochi versi che racchiudono la vita di
Pia de’ Tolomei (Pg V, 130-136) e di Piccarda Donati (Pd III, 97-108). Ma si potrebbe anche dire che
questi casi sono specifici, che colpiscono in modo
particolare, perché la verità è molto più profonda e
complessa: tutta la Divina commedia è sintetica e
gli eventi trovano lo sviluppo – il respiro o lo spazio vitale – nei tre versi concatenati della terzina o
nei multipli della terzina. Ad esempio la prima terzina dell’opera racchiude un evento specifico e
quindi presenta il fenomeno dei pochi versi (a 35
anni il poeta si è smarrito in una selva). Ma presenta
anche molti altri aspetti: la vita come cammino; la
vita dell’individuo rapportata alla vita umana, alla
vita di tutta l’umanità; quindi il pericolo, espresso in
modo appariscente con un colore, il nero, simbolo
anche del peccato (la selva è oscura); infine la sbadataggine del protagonista, che ha perso la retta via.
I singoli versi sono densi o sovradensi, e si condensano nella struttura della terzina. E viceversa: la
struttura della terzina accoglie versi densi o sovradensi. Ma questi sono soltanto i mattoni dell’opera...
3. Dante invoca Apollo e le muse, che sono divinità
pagane, perché non c’è l’equivalente nel mondo cristiano. Nella vastissima mitologia cristiana non c’è
spazio per le arti. Nell’Antico testamento Dio era il
Dio degli eserciti. Aveva a disposizione ben nove
cori di angeli, che potevano svolgere sia attività militari sia attività di lode. Perciò non aveva tempo per
le arti. Nel Nuovo testamento Cristo pensava a fare
miracoli e a intrattenere il popolo minuto con le parabole, oltre che con pane e pesce, perciò non ha il
tempo di pensare all’arte. Gli apostoli, che dovevano preoccuparsi di evangelizzare il mondo, si trovavano nella stessa situazione di inadempienza. Per di
più, a parte Giovanni, avevano una modesta cultura.
Erano pescatori, cambiavalute, soldati, appartenevano insomma al basso popolo. Con il tempo i santi e
le sante si specializzano a proteggere il fedele per
questa o quella malattia, ma non si preoccupano né,
tanto meno, diffondono il culto dell’arte. La Chiesa
però nel corso dei secoli colma questa lacuna teorica
e riempie le chiese di opere d’arte mirabili, eseguite
dai migliori artisti sul mercato e senza badare a spese, a maggiore gloria di se stessa e soprattutto di Dio.
4. La terza cantica contiene fin dall’inizio versi capaci di sostituirsi alla realtà che indicano o che vogliono esprimere. Il poeta, giunto a compiere la sua
impresa più impegnativa (ha bisogno sia di Apollo
sia delle muse), riesce a creare il «linguaggio splendente», capace di esprimere le sensazioni, le emozioni e l’esperienza della parte finale del viaggio. I
versi abbagliano il lettore ed il poeta ne è consapevole (Pd II, 1-15). Egli ha esplorato sistematicamente le possibilità del linguaggio, i rapporti del linguaggio con la realtà, con l’intelletto, con la memoria. Il rapporto normale del linguaggio con la realtà
è quello descrittivo (un termine indica una cosa).
Ma poi si passa oltre, al linguaggio onomatopeico, al
linguaggio simbolico, al linguaggio pluristratificato
e/o condensato, ai quattro sensi delle scritture, al
linguaggio profetico... Non basta. Con i «versi
splendenti» egli riesce a risucchiare la realtà dentro
la parola, quindi a superare il linguaggio onomatopeico, e a colpire direttamente la mente e la memoria del lettore.
4.1. «Poca favilla gran fiamma seconda: Forse di
retro a me con miglior voci Si pregherà, perché Cirra (=Apollo) risponda» (vv. 34-36). Il verso è entrato nel linguaggio comune: da una piccola causa derivano grandi conseguenze. I due termini, favilla e
fiamma, sono onomatopeici, ma danno anche l’idea
visiva dell’oggetto che rappresentano: coinvolgono
tutti i sensi, memoria compresa. È uno dei «versi
splendenti» del canto.
4.2. «Trasumanar significar per verba Non si poria,
però l’essemplo [di Glauco] basti A cui esperïenza
grazia [divina] serba [dopo la morte]» (vv. 70-73). Il
verbo trasumanar dà la sensazione fisica e mentale
del superare la condizione umana. È un altro dei
«versi splendenti» del canto. Il tema dei limiti del
linguaggio, incapace di esprimere l’esperienza oltremondana provata dal poeta, viene ripreso più volte in Pd XXXIII. La visione di Dio è ineffabile come
è ineffabile lo stesso Dio. I limiti delle parole e del
linguaggio sono un riflesso dei limiti della ragione
umana: «State contenti, umana gente, al quia; Ché,
se potuto aveste veder tutto, Mestier non era parturir
Maria» («O genti umane, accontentatevi di sapere
che le cose stanno così, perché, se aveste potuto veder tutto, non sarebbe stato necessario che Maria
partorisse Cristo») (Pg III, 37-39).
5. I due dubbi del canto esprimono l’estrema curiosità e l’infinito desiderio di sapere di Dante e del
Medio Evo. Il poeta è affascinato dalla sete di sapere dell’umanità pagana, rappresentata da Ulisse, che
sfida l’ignoto oltre le colonne d’Ercole, pur di conoscere i vizi ed il valore degli uomini (If XXVI, 112-
120). Egli la sente intensissima dentro di sé, ma ne
sente anche i limiti invalicabili: oltre la ragione c’è
la fede e la rivelazione, e soltanto la fede può salvare e rendere completa la vita umana. Guido da Montefeltro ha cercato di pianificare la salvezza
dell’anima con la fredda ragione, ma ha fallito ed è
finito all’inferno (If XXVII, 73-123).
Divina commedia. Paradiso, a cura di Pietro Genesini 8
6. Il canto recupera la teoria pitagorica secondo cui
le sfere celesti, muovendosi, provocano un suono
musicale: Pitagora di Samo (570 a.C.-?), filosofo e
matematico, scopre che i corpi, vibrando, emettono
suoni e che i suoni tra loro hanno rapporti numerici;
da ciò conclude che anche i corpi celesti, muovendosi, producono suoni armoniosi. Ma soprattutto esso presenta estesamente la teoria di Aristotele (386-
323 a.C.) secondo cui l’universo è ordinato e tutti
gli esseri, sia inanimati sia animati, hanno un istinto
che li porta al loro fine. Questa teoria è ora inserita
in un contesto cristiano: il poeta fa sua l’interpretazione di Aristotele in chiave cristiana attuata
da Tommaso d’Aquino (1225-1274).
7. L’ordine dell’universo è esposto proprio in Pd I,
perché il poeta sta salendo in cielo e deve dare
un’idea complessiva dell’universo. La fisica e la
metafisica di Aristotele, riviste da Tommaso attraverso la rivelazione, spingevano a vedere l’universo
come un ó, cioè come un tutto ordinato, creato da Dio con un atto d’amore e che ritornava a Lui.
Perciò Dio ha posto in tutti gli esseri, da quelli meno
perfetti a quelli più perfetti, un istinto che li guida al
loro fine. Il fine ultimo dell’uomo è il ritorno in paradiso, e quindi è lo stesso Dio.
8. La concezione dell’universo proposta da Dante
fonde la teoria delle cause di Aristotele con la teologia e la rivelazione cristiane. L’universo risulta
organizzato, organico, interconnesso, gerarchico e
pervaso dal fine. Il poeta propone una gerarchia degli esseri (esseri inanimati, esseri vegetali, esseri animali, esseri razionali, esseri spirituali), tutti uniti
dal fine che incorporano e che li spinge verso Dio,
l’attrattore supremo, che agisce sul mondo dall’esterno del mondo. L’istinto che incorpora porta inevitabilmente ogni essere al fine stabilito da Dio per
lui. Ma nell’uomo, come negli angeli, esiste il libero
arbitrio (o la libertà di scelta), che può spingere verso beni terreni e quindi a mancare al fine. E l’uomo
se ne avvale (come, prima di lui, gli angeli, che si
ribellarono a Dio e che furono cacciati dai cieli).
L’uomo lo ha fatto nel paradiso terrestre (la disobbedienza di Adamo ed Eva) e tende a farlo costantemente. La propensione umana verso i beni mondani appare più volte nel corso del poema. Uno di
momenti più intensi è Pd XI, 1-12 (gli uomini – i
laici come gli ecclesiastici – passano il tempo a caccia dei beni mondani, mentre il poeta si prepara sa
salire al cielo).
8.1. Nelle tre cantiche Dante arricchisce in più modi
questa concezione dell’universo: riferisce il suo viaggio alle stagioni dell’anno, ai pianeti, alle stelle e
alle costellazioni, ne indica le sfere cristalline (dove
giungono le anime del paradiso per incontrare il
poeta), si addentra in complicate descrizioni astronomiche. E usa il sole, la Luna e le stelle per indicare lo splendore, la bellezza o qualche altra caratteristica degli spiriti che incontra. Gli occhi di Beatrice
splendevano più delle stelle (If II, 55), Beatrice è il
sole che per primo gli riscaldò il petto (Pd III, 1),
Francesco d’Assisi è un sole (Pd XI, 50).
9. Secondo la Chiesa, e il poeta concorda, Dio ha
creato l’uomo libero di scegliere, poiché soltanto se
è libero di scegliere è responsabile delle sue azioni e
quindi acquista merito per le azioni e per le opere
intraprese. La libertà di scelta però è sia libertà di
scegliere il bene, sia libertà di scegliere il male.
L’uomo è meritevole quando sceglie il bene; è condannabile quando sceglie il male. La volontà umana
però è attratta dai beni terreni, che promettono una
felicità che poi non mantengono. E l’uomo ha una
propensione verso di essi (alla quale spesso non sa
resistere) da quando la sua volontà è stata indebolita
dal peccato originale.
10. Al tempo di Dante la fisica spiegava la caduta
dei gravi con la teoria dei luoghi naturali: un corpo
pesante cade verso il basso, perché questo è il suo
luogo naturale; ugualmente, la fiamma di una torcia
va verso l’alto, perché quello è il suo luogo naturale. Gli elementi naturali erano quattro ed erano abbinati: terra e acqua, aria e fuoco. Questa teoria si
collegava con la teoria geocentrica: la terra è al centro dell’universo, il sole e tutti i pianeti le girano intorno; la terra è soggetta al divenire, il cielo è immutabile. La sfera della Luna fa da spartiacque.
Perciò la teoria eliocentrica di N. Copernico (1543),
ripresa poi da G. Galilei (1609), ha un carattere rivoluzionario: distrugge l’universo sorto con Aristotele (386-323 a.C.) e incorporato nella visione cristiana del mondo elaborata da Tommaso d’Aquino
(1225-1274), divenuta poi la visione ufficiale della
Chiesa cattolica.
11. Il canto termina con Dante che fissa gli occhi
verso il viso luminoso di Beatrice. Questa soluzione
è adoperata più volte nel corso dell’ultima cantica.
Il poeta si sprofonda negli occhi della donna e prova
un anticipo di ciò che proverà sprofondandosi
nell’essenza divina. Nei canti iniziali il poeta aveva
usato reiterati svenimenti (If III, 135; V, 142).
12. Paradossalmente Dante anticipa la fisica classica: Dio pervade tutto l’universo, la forza di gravità
di Newton farà poi lo stesso…
La struttura del canto è semplice: 1) il poeta invoca Apollo e le muse, per portare a termine l’ultima
fatica; quindi 2) chiede spiegazione a Beatrice della
musica celeste che ode; 3) Beatrice risponde che il
suono è prodotto dalle sfere celesti e che stanno andando verso il cielo più veloci della folgore; 4) il
poeta chiede allora come può egli, che è anima e
corpo, andare verso l’alto; 5) Beatrice può così descrivere l’ordine che pervade tutto l’universo: Dio
ha posto in ogni essere un istinto che lo spinge al suo
fine; 6) il fine dell’uomo è quello di andare verso
l’alto, perciò il poeta non si deve meravigliare, se è
giunto in cielo.
Divina commedia. Paradiso, a cura di Pietro Genesini 9
Canto II
O voi che siete in piccioletta barca,
desiderosi d’ascoltar, seguiti
dietro al mio legno che cantando varca,
1
tornate a riveder li vostri liti:
non vi mettete in pelago, ché forse,
perdendo me, rimarreste smarriti.
4
L’acqua ch’io prendo già mai non si corse;
Minerva spira, e conducemi Appollo,
e nove Muse mi dimostran l’Orse.
7
Voialtri pochi che drizzaste il collo
per tempo al pan de li angeli, del quale
vivesi qui ma non sen vien satollo,
10
metter potete ben per l’alto sale
vostro navigio, servando mio solco
dinanzi a l’acqua che ritorna equale.
13
Que’ gloriosi che passaro al Colco
non s’ammiraron come voi farete,
quando Iasón vider fatto bifolco.
16
La concreata e perpetua sete
del deiforme regno cen portava
veloci quasi come ‘l ciel vedete.
19
Beatrice in suso, e io in lei guardava;
e forse in tanto in quanto un quadrel posa
e vola e da la noce si dischiava,
22
giunto mi vidi ove mirabil cosa
mi torse il viso a sé; e però quella
cui non potea mia cura essere ascosa,
25
volta ver’ me, sì lieta come bella,
“Drizza la mente in Dio grata”, mi disse,
“che n’ha congiunti con la prima stella”.
28
Parev’a me che nube ne coprisse
lucida, spessa, solida e pulita,
quasi adamante che lo sol ferisse.
31
Per entro sé l’etterna margarita
ne ricevette, com’acqua recepe
raggio di luce permanendo unita.
34
S’io era corpo, e qui non si concepe
com’una dimensione altra patio,
ch’esser convien se corpo in corpo repe,
37
accender ne dovrìa più il disio
di veder quella essenza in che si vede
come nostra natura e Dio s’unio.
40
Lì si vedrà ciò che tenem per fede,
non dimostrato, ma fia per sé noto
a guisa del ver primo che l’uom crede.
43
Io rispuosi: “Madonna, sì devoto
com’esser posso più, ringrazio lui
lo qual dal mortal mondo m’ha remoto.
46
Ma ditemi: che son li segni bui
di questo corpo, che là giuso in terra
fan di Cain favoleggiare altrui?”.
49
Ella sorrise alquanto, e poi “S’elli erra
l’oppinion”, mi disse, “d’i mortali
dove chiave di senso non diserra,
52
certo non ti dovrien punger li strali
d’ammirazione omai, poi dietro ai sensi
vedi che la ragione ha corte l’ali.
55
Ma dimmi quel che tu da te ne pensi”.
E io: “Ciò che n’appar qua sù diverso
credo che fanno i corpi rari e densi”.
58
1. O voi, che in una barca piccoletta, desiderosi di
ascoltare, avete seguìto il mio legno (=la mia nave),
che con un canto [più dispiegato] varca [nuove acque], 4. tornate a riveder le vostre spiagge, non mettetevi per mare, perché forse, perdendo me, rimarreste smarriti. 7. L’acqua (=la materia), che io affronto, non fu mai percorsa: Minerva spira (=gonfia le
mie vele), Apollo mi conduce e nove muse mi mostrano le Orse (=l’Orsa Maggiore e l’Orsa Minore)
(=mi guidano). 10. Voi altri pochi, che per tempo
alzaste il capo al pane degli angeli, del quale si vive
qui [sulla terra] ma non si è mai sazi, 13. potete ben
mettere per il mare profondo il vostro naviglio, tenendovi sempre sulla mia scia, prima che l’acqua
torni uguale. 16. Quei valorosi (=gli argonauti), che
andarono nella Colchide, non si meravigliarono come voi farete, quando videro [il loro capo] Giasone
farsi bifolco. 19. L’innata e perpetua sete per il regno più simile a Dio (=l’empìreo) ci portava veloci
quasi come vedete [correr veloce] il cielo [delle
stelle fisse]. 22. Beatrice guardava in alto ed io
guardavo in lei. E forse in tanto tempo, in quanto
una freccia si stacca dalla balestra, vola 25. e si posa, mi vidi giunto dove una cosa mirabile (=il cielo
della Luna) attrasse il mio sguardo a sé. Perciò colei, alla quale nessun mio pensiero poteva essere nascosto, 28. rivolta verso di me con espressione tanto
lieta quanto bella: «Innalza a Dio la tua mente piena
di gratitudine» mi disse, «che ci ha congiunti con la
prima stella (=la Luna)». 31. Parve a me che ci avvolgesse una nube lucente, spessa, solida e liscia
come un diamante colpito dalla luce del sole. 34. La
gemma eterna (=incorruttibile, cioè la Luna) ci accolse dentro di sé, come l’acqua riceve il raggio di
luce rimanendo unita. 37. Se io ero corpo, e qui
(=sulla terra) non si concepisce che una dimensione
sopporti un’altra, come dev’essere se un corpo penetra in un altro corpo, 40. [questo fatto] dovrebbe accendere di più in noi il desiderio di vedere quell’essenza, nella quale si vede come la nostra natura e
Dio si unirono [in Cristo]. 43. Lì si vedrà ciò che tenemmo per fede: non [sarà] dimostrato [razionalmente], ma sarà noto per sé, come le verità prime,
che l’uomo crede. 46. Io risposi: «O donna mia, devoto quanto più posso, ringrazio colui (=Dio), che
mi ha allontanato dal mondo dei mortali. 49. Ma,
ditemi, che cosa sono le macchie scure di questo
corpo, che laggiù sulla terra hanno fatto nascere la
favola di Caino?». 52. Ella sorrise alquanto, poi mi
disse: «Se erra l’opinione dei mortali dove la chiave
dei sensi non ci schiude [la porta della conoscenza],
55. certamente non ti dovrebbero pungere ormai gli
strali della meraviglia, perché vedi che, seguendo i
sensi, la ragione ha le ali corte. 58. Ma dimmi quel
che tu pensi da te». Ed io: «Ciò che quassù ci appare diversamente luminoso credo che sia prodotto dai
corpi rari e dai corpi densi [presenti in essa]». 
Divina commedia. Paradiso, a cura di Pietro Genesini 10
Ed ella: “Certo assai vedrai sommerso
nel falso il creder tuo, se bene ascolti
l’argomentar ch’io li farò avverso.
61
La spera ottava vi dimostra molti
lumi, li quali e nel quale e nel quanto
notar si posson di diversi volti.
64
Se raro e denso ciò facesser tanto,
una sola virtù sarebbe in tutti,
più e men distributa e altrettanto.
67
Virtù diverse esser convegnon frutti
di princìpi formali, e quei, for ch’uno,
seguiterìeno a tua ragion distrutti.
70
Ancor, se raro fosse di quel bruno
cagion che tu dimandi, o d’oltre in parte
fora di sua materia sì digiuno
73
esto pianeto, o, sì come comparte
lo grasso e ‘l magro un corpo, così questo
nel suo volume cangerebbe carte.
76
Se ‘l primo fosse, fora manifesto
ne l’eclissi del sol per trasparere
lo lume come in altro raro ingesto.
79
Questo non è: però è da vedere
de l’altro; e s’elli avvien ch’io l’altro cassi,
falsificato fia lo tuo parere.
82
S’elli è che questo raro non trapassi,
esser conviene un termine da onde
lo suo contrario più passar non lassi;
85
e indi l’altrui raggio si rifonde
così come color torna per vetro
lo qual di retro a sé piombo nasconde.
88
Or dirai tu ch’el si dimostra tetro
ivi lo raggio più che in altre parti,
per esser lì refratto più a retro.
91
Da questa instanza può deliberarti
esperienza, se già mai la provi,
ch’esser suol fonte ai rivi di vostr’arti.
94
Tre specchi prenderai; e i due rimovi
da te d’un modo, e l’altro, più rimosso,
tr’ambo li primi li occhi tuoi ritrovi.
97
Rivolto ad essi, fa che dopo il dosso
ti stea un lume che i tre specchi accenda
e torni a te da tutti ripercosso.
10
0
Ben che nel quanto tanto non si stenda
la vista più lontana, lì vedrai
come convien ch’igualmente risplenda.
10
3
Or, come ai colpi de li caldi rai
de la neve riman nudo il suggetto
e dal colore e dal freddo primai,
10
6
così rimaso te ne l’intelletto
voglio informar di luce sì vivace,
che ti tremolerà nel suo aspetto.
10
9
Dentro dal ciel de la divina pace
si gira un corpo ne la cui virtute
l’esser di tutto suo contento giace.
11
2
Lo ciel seguente, c’ha tante vedute,
quell’esser parte per diverse essenze,
da lui distratte e da lui contenute.
11
5
Li altri giron per varie differenze
le distinzion che dentro da sé hanno
dispongono a lor fini e lor semenze.
11
8
61. Ed ella: «Certamente vedrai ben sommersa nel
falso la tua credenza, se ascolti bene l’argomentazione, che io le opporrò. 64. L’ottava sfera (=il cielo
delle Stelle Fisse) vi mostra molte luci (=stelle), le
quali si possono notare di aspetto diverso sia per
qualità sia per quantità [di splendore]. 67. Se soltanto il raro e il denso facessero ciò, una stessa virtù
sarebbe in tutte [le stelle], distribuita in quantità
maggiore, minore e uguale. 70. Virtù diverse devono essere il risultato di princìpi formali [diversi] e
quei [princìpi], tranne uno (=quello della densità),
sarebbero conseguentemente distrutti con il tuo ragionamento. 73. Ancora, se il raro fosse causa di
quel bruno, che tu domandi, o questo pianeta sarebbe in [qualche] parte scarso 76. di materia o, come
un corpo comprende il (=lo strato di) grasso e il magro, così questo pianeta cambierebbe le carte nel suo
volume (=avrebbe pagine diverse nel suo interno).
79. Se fosse [vero] il primo [caso], [ciò] sarebbe
manifesto durante l’eclissi di sole, perché la luce
[del sole] trasparirebbe (=si vedrebbe attraverso la
Luna), come [traspare quando si è] introdotta in un
altro [corpo] raro. 82. Questo [trasparire] non c’è,
[quindi l’opinione è falsa]. Perciò bisogna vedere
l’altro [caso]. E, se avviene che io confuti [anche]
l’altro, il tuo parere sarà dimostrato falso. 85. Se
questo raro non attraversa [la Luna da parte a parte],
ci dev’essere un termine dal quale [il raro] non lascia più passare il suo contrario; 88. e da qui il raggio del sole si riflette come il colore [delle cose]
torna per il vetro, che dietro a sé nasconde il piombo
(=lo specchio). 91. Ora tu dirai che il raggio si mostra scuro in quel punto più che in altre parti, perché
lì è riflesso più all’interno [del corpo lunare]. 94. Da
questa obiezione ti può liberare un esperimento, se
mai volessi farlo, che di solito è fonte ai ruscelli delle vostre arti. 97. Prendi tre specchi, ne allontani
due da te, ponendoli alla stessa distanza, e il terzo,
[posto] più lontano, ritrovi i tuoi occhi tra i primi
due. 100. Rivolto ad essi, fa’ che dietro le spalle ti
stia un lume che illumini i tre specchi e che torni a
te riflesso da tutti. 103. Benché per quantità l’immagine più lontana non si estenda tanto [quanto
l’immagine riflessa dagli altri due specchi], [tuttavia] vedrai che [anche] lì (=nel terzo specchio) la luce
deve risplendere [qualitativamente] uguale. 106.
Ora, come sotto i colpi dei caldi raggi [del sole] il
soggetto della neve (=l’acqua) rimane privo sia del
color [bianco] sia del freddo precedenti; 109. così
voglio illuminare il tuo intelletto, che è rimasto così
(=sgombro di pregiudizi), con una luce (=una verità)
tanto vivace, che nel vederla essa scintillerà [come
una stella] davanti ai tuoi occhi. 112. Dentro il cielo
della pace divina (=l’empìreo) ruota un corpo (=il
primo mobile) sotto la cui virtù giace l’essere di tutto ciò che contiene (=gli otto cieli mobili e la Terra). 115. Il cielo seguente (=quello delle Stelle Fisse), che ha tante stelle, ripartisce quell’essere fra le
diverse essenze, da lui distinte e da lui contenute.
118. Gli altri [sette] cieli [interni] secondo le varie
differenze dispongono ai loro fini e ai loro effetti le
distinte essenze, che hanno dentro di sé. 
Divina commedia. Paradiso, a cura di Pietro Genesini 11
Questi organi del mondo così vanno,
come tu vedi omai, di grado in grado,
che di sù prendono e di sotto fanno.
121
Riguarda bene omai sì com’io vado
per questo loco al vero che disiri,
sì che poi sappi sol tener lo guado.
124
Lo moto e la virtù d’i santi giri,
come dal fabbro l’arte del martello,
da’ beati motor convien che spiri;
127
e ‘l ciel cui tanti lumi fanno bello,
de la mente profonda che lui volve
prende l’image e fassene suggello.
130
E come l’alma dentro a vostra polve
per differenti membra e conformate
a diverse potenze si risolve,
133
così l’intelligenza sua bontate
multiplicata per le stelle spiega,
girando sé sovra sua unitate.
136
Virtù diversa fa diversa lega
col prezioso corpo ch’ella avviva,
nel qual, sì come vita in voi, si lega.
139
Per la natura lieta onde deriva,
la virtù mista per lo corpo luce
come letizia per pupilla viva.
142
Da essa vien ciò che da luce a luce
par differente, non da denso e raro;
essa è formal principio che produce,
145
conforme a sua bontà, lo turbo e ‘l
chiaro”.
148
121. Questi organi del mondo (=cieli) vanno, come
ormai vedi, di grado in grado: prendono dal cielo
superiore e influiscono sul cielo inferiore. 124.
Guarda bene ormai come io vado per questo luogo
(=ragionamento) al vero che tu desideri, così che tu
poi sappia passare il guado (=continuare il mio ragionamento) da solo. 127. Il moto e la virtù [attiva]
delle sante sfere, come [deriva] dal fabbro l’arte del
martello, deve spirare dai beati motori. 130. E il
cielo che è abbellito da tante luci (=il cielo delle
Stelle Fisse) riceve l’immagine e si fa suggello di
quell’intelligenza profonda (=i Cherubini), che lo fa
girare. 133. E, come l’anima, che è dentro alla vostra polvere (=corpo), si esprime per [mezzo di]
membra differenti e ordinate a facoltà diverse (=i
sensi), 136. così l’intelligenza [motrice dei Cherubini] dispiega il suo influsso, reso molteplice per
[mezzo del]le stelle, facendo ruotare se stessa [ma
mantenendo] la sua unità. 139. La diversa virtù [dei
Cherubini] si unisce in modi diversi con il prezioso
(=incorruttibile) corpo [celeste], che ella ravviva,
nel quale si lega come la vita in noi. 142. Per la natura lieta, da cui deriva, la virtù [attiva dei Cherubini] mescolata al corpo celeste riluce come la letizia
[dell’animo] nella pupilla dell’occhio. 145. Da questa [virtù mista], non dal denso e dal raro, proviene
ciò che appare differente fra una stella e un’altra:
essa è il principio formale, che produce, 148. secondo la sua capacità, l’oscuro e il chiaro».
I personaggi
Minerva è sorella di Giove e simbolo della sapienza.
Gli Argonauti, cioè i marinai della nave Argo, si
spingono nella Colchide, per impadronirsi del vello
d’oro. Essi si stupiscono, quando vedono Giasone, il
loro capo, aggiogare due buoi dalle corna di ferro,
arare un campo e seminarvi denti di serpente, per
portare a termine l’impresa. Dai denti nascono uomini armati. La fonte di Dante è Ovidio, Metam.
VII, 100 sgg.
Caino è figlio di Adamo e di Eva, i progenitori dell’umanità (Gn 4, 1-16). Uccide per invidia il fratello
Abele, che sacrificava a Dio i prodotti e gli animali
migliori. Dio gli chiede dov’è suo fratello. Egli risponde che non è responsabile di suo fratello. Dio
allora lo punisce segnandolo. Nel Medio Evo si pensa che la Luna abbia impressa l’immagine di Caino
con una corona di spine, per ricordare agli uomini
quell’antico fatto di sangue e spingerli ad un comportamento di solidarietà. Dante rifiuta questa credenza popolare sulle macchie lunari e propone
un’interpretazione in sintonia con la fisica del suo
tempo.
I Cherubini sono la schiera angelica più elevata. Le
schiere angeliche sono nove e sono ordinate in una
gerarchia: Cherubini, Serafini, Troni; Dominazioni,
Virtù, Potestà; Principati, Arcangeli, Angeli. Dante
tratta degli angeli (creazione, natura, divisioni ecc.)
in Convivio, II, v, e in Pd XXVII-XXIX.
Commento
1. Dante invita il lettore a seguirlo da vicino, perché, se perde la sua scia, non è più capace di proseguire. Egli stesso nella selva oscura dubitava di
avere le capacità d’intraprendere il viaggio nell’al
di là (If II, 10-12), e Virgilio lo rimprovera: «S’io ho
ben la tua parola intesa», Rispuosemi del magnanimo quell’ombra, «L’anima tua è da viltade offesa;
La qual molte fiate l’omo ingombra Sì che d’onrata
impresa lo rivolve» («Se ho ben capito le tue parole» rispose l’ombra di quel grande, «la tua anima è
offesa da viltà, la quale molte volte impedisce l’uomo, così che lo distoglie da un’impresa onorata»)
(vv. 43-47). Ora è rinfrancato dal lungo viaggio percorso e dal controllo che nel corso della composizione delle prime due cantiche è riuscito ad avere
sui suoi strumenti espressivi.
2. I piccoli artifici di retorica adoperati agli inizi
dell’Inferno, come l’allitterazione «Ahi, quanto a
dir qual era è cosa dura Esta selva selvaggia e aspra e forte Che nel pensier rinova la paura!» (If I,
4-6), cedono ora il posto a versi capaci di trasmettere sensazioni ed immagini al di là della parola:
«Poca favilla gran fiamma seconda» (Pd I, 34),
«Fatto avea di là mane e di qua sera tal foce...» (Pd
I, 43-44) o «Trasumanar significar per verba non si
poria» (Pd I, 70-71). Il tripudio per i risultati ottenuti emerge fin dagli inizi di Pd II, che rimanda sia e
soprattutto agli inizi di Pd I, 1-9, dove il poeta parla
della gloria di Dio che pervade tutto l’universo, sia
alla lunga invocazione ad Apollo di Pd I, 13-36, che
sùbito dopo segue. Nel séguito Dante riesce a tra-
Divina commedia. Paradiso, a cura di Pietro Genesini 12
sformare le parole in puro movimento ed in pura luce. Ad esempio la danza circolare degli spiriti amanti (Pd VIII, 16-30) o la gioia di Cacciaguida per
l’incontro con il poeta (Pd XV, 28-36).
3. La spiegazione delle macchie lunari mostra che
cosa la scienza medioevale intendeva per spiegazione di un fatto naturale: l’osservazione del fenomeno e il suo inserimento in un contesto più vasto,
in questo caso l’universo. Nella spiegazione erano
coinvolti i principi primi e il loro influsso sul fatto
naturale che doveva essere spiegato. Le spiegazioni
che Dante pone in bocca a se stesso e che fa confutare da Beatrice sono esempi di spiegazioni limitate
perché parziali. Il coinvolgimento dei principi primi
era inevitabile: tutto proviene da essi e tutto ritorna
ad essi. E ogni fatto trova la sua spiegazione in rapporto ad essi e in rapporto al contesto più vasto in
cui è inserito. Il principio primo supremo è lo stesso
Dio, che interviene nell’universo attraverso i suoi
ministri, ad esempio gli angeli che imprimono movimento ai cieli. Dietro questa teoria della spiegazione sta la teoria aristotelica delle cause (causa materiale, formale, efficiente e finale), ma anche la
convinzione, comune al pensiero greco e a quello
cristiano, che l’universo sia estremamente piccolo e
fatto a misura d’uomo. Questa convinzione era ancora più forte nel Medio Evo, per il quale Dio non imprimeva soltanto il movimento al mondo (come il
Dio di Aristotele), ma lo aveva anche creato con un
atto d’amore e si preoccupava costantemente di esso
e degli uomini.
3.1. Liquidare la spiegazione dantesca delle macchie lunari dicendo che per la scienza di oggi essa è
sbagliata o dicendo, un po’ più sensatamente, che
quella era la scienza medioevale, significa non capire né che cosa è la scienza né quali sono i limiti di
ogni teorizzazione. Il lettore deve mettersi dal punto
di vista di Dante e del lettore medioevale, per i quali quella spiegazione delle macchie lunari costituiva
le frontiere ultime e più rivoluzionarie della scienza
del tempo. E deve tenere presente che la scienza, in
ogni epoca, è ricerca, è tensione verso teorie più
profonde, più complesse, più unificanti; non è mai
una verità acquisita una volta per tutte (come pretendeva Kant o come voleva Comte) e trasformata in
dogma, in sostituzione dei dogmi religiosi. La scienza è un succedersi di teorie, che gli scienziati successivi dichiarano più vere delle precedenti senza il
rischio di poter essere smentiti. E in teoria dovrebbe
essere o dovrebbe succedere che le nuove teorie sono più vere e più vaste delle precedenti. Ma spesso
si deve aggiungere: che in vari modi i gruppi di ricerca o i gruppi scientifici più forti impongono alla
più vasta comunità scientifica, che le fa sue. Ma
sull’onestà intellettuale degli scienziati non si deve
mai giurare, anche se essi passano il tempo a dire
che le loro idee, diversamente dalle altre categorie
di individui, sono scientificamente dimostrate ed
oggettive. Anch’essi pensano bene di tirar acqua al
loro mulino, soprattutto se la ricerca scientifica può
(e ormai deve) lucrare di enormi finanziamenti per
poter essere svolta e se i suoi risultati o le sue applicazioni possono avere (e normalmente hanno) un valore economico sterminato.
3.2. Sul carattere storico della scienza insiste Galilei, che contrappone le verità mutevoli della scienza
alle verità immutabili della teologia. Non si deve
dimenticare però che i risultati successivi sono stati
ottenuti perché gli scienziati successivi hanno avuto
le capacità di partire dai risultati acquisiti e di andare oltre. L’immagine illuministica che il presente si
può paragonare a un nano che monta sulle spalle di
un gigante e perciò vede più lontano, può rendere
bene la situazione, anche se la storia non è rettilinea
e progressiva, come essi interessatamente credevano.
4. L’esposizione dell’ordine dell’universo (Pd I), la
spiegazione delle macchie lunari (Pd II), poi il problema della felicità dei beati (Pd III), il problema
dell’ereditarietà (Pd VIII) ecc. mostrano che per
Dante nessun ambito del sapere si sottrae alla poesia. Nelle due cantiche precedenti aveva dato grande
spazio alla poesia del paesaggio e dei fenomeni naturali. Ad esempio le fiamme che cadono come la
neve (If XIV, 28-30), le fiammelle che riempiono e
rendono tutta splendente l’ottava bolgia (If XXVI,
25-33), il diavolo che scatena un temporale (Pg V,
103-129). Alla fine della cantica trasforma in poesia
anche l’esperienza ineffabile della visione di Dio
(Pd XXXIII, 67-145).
5. L’universo medioevale è costituito da tante sfere
concentriche, ognuna delle quali è mossa da un motore angelico. I fisici del Medio Evo prendono da
Aristotele la concezione dell’universo come costituito da 53 o 57 sfere eccentriche, cristalline e trasparenti, sulle quali erano incastonati i pianeti, che
così non cadevano gli uni sugli altri. Peraltro danno
un aspetto visibile, materiale, ai motori che imprimono il movimento ai cieli: angeli, arcangeli ecc.
La sfera più esterna, il Motore Immobile in Aristotele, il Dio Creatore nella visione cristiana, imprime
alle sfere sottostanti il movimento del fine, cioè tutte le cose si muovono verso di Lui perché attratte da
Lui.
5.1. Il punto cruciale della visione aristotelica
dell’universo è la teoria del movimento: un corpo è
mosso da sé o da un altro corpo. Nell’esperienza
concreta si vedono soltanto corpi che sono mossi da
altri corpi. Perciò, poiché non si può procedere
all’infinito nella ricerca del corpo che imprime movimento agli altri corpi, ci deve essere un motore
primo (o iniziale) che imprime il movimento a tutti
gli altri e che non riceve il movimento da alcun altro. Questo motore primo, che dà movimento a tutto
l’universo, non ha movimento in sé ed è immateriale, è il Motore Immobile, cioè Dio.
5.2. La teoria del movimento mostra che la fisica
aristotelica e medioevale parla soltanto di moto assoluto e non ammette la possibilità che un corpo abbia di per sé un movimento. La fisica che nasce con
G. Galilei (1564-1642) parla invece di moto relativo a un sistema di riferimento e introduce il principio di relatività: un corpo si muove o resta fermo in
relazione a un qualsiasi sistema inerziale di coordinate spaziali. Quindi parla di corpi che restano nel
loro stato di quiete o di moto e introduce il princi-
Divina commedia. Paradiso, a cura di Pietro Genesini 13
pio d’inerzia: un corpo persevera nel suo stato di
quiete o di moto rettilineo ed uniforme finché una
forza esterna non viene a turbare tale stato.
6. La Luna gode di uno stato giuridico particolare:
divide in due parti l’universo, quello di sopra e quello di sotto. Il mondo sopra la Luna è immutabile ed
eterno. Il mondo sotto la Luna è invece corruttibile.
La terra appartiene totalmente a questo secondo
mondo. Mondo della corruzione o, meglio, usando
la terminologia aristotelica, della generazione e della corruzione, significa mondo di ciò che è e che
non è, mondo del contingente, mondo del divenire,
mondo di ciò che trapassa da uno stato ad un altro
stato. L’osservazione scientifica mostrava che i cieli
sono immutabili e che la terra era mutevole. Le stelle cadenti non s’inserivano facilmente in questa interpretazione dell’universo, perciò esse erano interpretate come riflessi luminosi sulla volta celeste. E
tutto girava intorno alla terra. Quando G. Galilei
(1609-10) annuncia che le macchie lunari sono montagne, che esistono corpi celesti che girano non intorno alla terra, ma intorno a Giove, che in cielo è
un numero di stelle molto più grande di quello che si
vede ad occhio nudo, incomincia la fine dell’astronomia aristotelico-tolemaica e della visione aristotelico-tomistica del mondo. Crolla una visione del
mondo durata quasi duemila anni (340 a.C.-1610
d.C.). Galilei abbandona la logica medioevale e usa
un nuovo metodo, il metodo matematico-sperimentale, che combina in modo efficace matematica ed
esperimento. La Chiesa sente il pericolo (nel 1517
Lutero le aeva sottratto l’Europa centrale): le nuove
idee fanno crollare dalle radici il sapere tradizionale. E si oppone come può, prima minacciando e poi
imprigionando lo scienziato pisano. Ma inutilmente.
La rivoluzione scientifica si diffonde, ma... non fa
crollare niente. Né fa cambiare la vita di alcuno, né
dei nobili, né del clero, né degli scienziati, né del
popolo. I marinai invece, muniti di sestante, si spostano con più sicurezza sulle onde del mare e possono osare viaggi più lunghi.
7. Questo canto di contenuto scientifico e metodologico va collegato ad altri canti del poema, almeno
a Pg III, 31-39 (ambiti e limiti della ragione umana),
Pg V, 103-123 (teoria della formazione dei temporali), Pg IV, 124-132 (teoria della verità). Pg III,
31-39, va poi integrato con If XXVI, il canto di Ulisse: l’eroe greco sfida l’oceano, per andare ad esplorare il mondo disabitato. Dopo cinque mesi di
navigazione vede una montagna altissima. Egli e i
suoi compagni esultano. Ma presto la gioia si trasforma in pianto, perché dalla montagna sorge un
turbine che affonda la nave. La metafora è evidente:
Ulisse, che è vivo e che non è stato battezzato, non
può scendere sulle spiagge della montagna del purgatorio.
8. La spiegazione delle macchie lunari segue quella
dell’ordine dell’universo e precede quella dell’ereditarietà (Pd VIII, 85-148). Gli altri canti trattano
problemi teologici: se i beati della Luna sono meno
felici dei beati più vicini a Dio (III, 58-90), la distinzione tra volontà assoluta e volontà relativa
(IV, 64-117), il problema se i voti possono essere
mutati (V, 1-63), il problema se la redenzione umana poteva avvenire soltanto attraverso la passione e
la morte di Gesù Cristo sulla croce (VII, 25-120).
Problemi di fisica e problemi dottrinari sono intercalati e trattati estesamente: la terza cantica richiede
argomenti diversi, più elevati di quelli trattati nelle
altre cantiche. Richiede anche un tono diverso e un
rapporto più distaccato con quest’«aiuola che ci fa
tanto feroci» (Pd XXII, 151), da cui ormai il poeta
si sta allontanando.
9. Il canto non è certamente uno dei più apprezzati:
il poeta mette in versi una questione scientifica e
una dimostrazione secondo la scienza del suo tempo.
In realtà non si deve guardare in questo modo il canto. Si deve guardare da un altro punto di vista: il
punto unitario da cui il poeta parte per scrivere tutta
l’opera, cioè la tesi che nulla e nessun ambito del
sapere come della realtà può e deve sottrarsi alla
poesia.
10. Il canto rimanda agli altri canti che affrontano
questioni scientifiche: il sorgere del temporale (Pg
V), la formazione del copo nel grembo materno (Pg
XXV), l’ordine dell’universo (Pd II), la teoria della
ereditarietà (Pd VIII) ecc.
La struttura del canto è semplice: 1) Dante invita il
lettore a seguirlo da vicino, altrimenti corre il rischio di perdersi; 2) Dante e Beatrice corrono veloci
verso il cielo della Luna; 3) il poeta chiede la causa
delle macchie lunari, escludendo l’interpretazione
popolare che si tratti del viso di Caino; 4) Beatrice
confuta alcune ipotesi avanzate dal poeta, quindi dà
la risposta corretta: 5) esse dipendono dal modo in
cui le intelligenze motrici dei cieli si uniscono con i
corpi celesti.
Divina commedia. Paradiso, a cura di Pietro Genesini 14
Canto III
Quel sol che pria d’amor mi scaldò ‘l petto,
di bella verità m’avea scoverto,
provando e riprovando, il dolce aspetto;
1
e io, per confessar corretto e certo
me stesso, tanto quanto si convenne
leva’ il capo a proferer più erto;
4
ma visione apparve che ritenne
a sé me tanto stretto, per vedersi,
che di mia confession non mi sovvenne.
7
Quali per vetri trasparenti e tersi,
o ver per acque nitide e tranquille,
non sì profonde che i fondi sien persi,
10
tornan d’i nostri visi le postille
debili sì, che perla in bianca fronte
non vien men forte a le nostre pupille;
13
tali vid’io più facce a parlar pronte;
per ch’io dentro a l’error contrario corsi
a quel ch’accese amor tra l’omo e ‘l fonte.
16
Sùbito sì com’io di lor m’accorsi,
quelle stimando specchiati sembianti,
per veder di cui fosser, li occhi torsi;
19
e nulla vidi, e ritorsili avanti
dritti nel lume de la dolce guida,
che, sorridendo, ardea ne li occhi santi.
22
“Non ti maravigliar perch’io sorrida”,
mi disse, “appresso il tuo pueril coto,
poi sopra ‘l vero ancor lo piè non fida,
25
ma te rivolve, come suole, a vòto:
vere sustanze son ciò che tu vedi,
qui rilegate per manco di voto.
28
Però parla con esse e odi e credi;
ché la verace luce che li appaga
da sé non lascia lor torcer li piedi”.
31
E io a l’ombra che parea più vaga
di ragionar, drizza’mi, e cominciai,
quasi com’uom cui troppa voglia smaga:
34
“O ben creato spirito, che a’ rai
di vita etterna la dolcezza senti
che, non gustata, non s’intende mai,
37
grazioso mi fia se mi contenti
del nome tuo e de la vostra sorte”.
Ond’ella, pronta e con occhi ridenti:
40
“La nostra carità non serra porte
a giusta voglia, se non come quella
che vuol simile a sé tutta sua corte.
43
I’ fui nel mondo vergine sorella;
e se la mente tua ben sé riguarda,
non mi ti celerà l’esser più bella,
46
ma riconoscerai ch’i’ son Piccarda,
che, posta qui con questi altri beati,
beata sono in la spera più tarda.
49
Li nostri affetti, che solo infiammati
son nel piacer de lo Spirito Santo,
letizian del suo ordine formati.
52
E questa sorte che par giù cotanto,
però n’è data, perché fuor negletti
li nostri voti, e vòti in alcun canto”.
55
Ond’io a lei: “Ne’ mirabili aspetti
vostri risplende non so che divino
che vi trasmuta da’ primi concetti:
58
1. Quel sole (=Beatrice), che per primo mi riscaldò
il petto con l’amore, mi aveva scoperto il dolce aspetto di una bella verità, provando [il vero] e confutando [il falso]. 4. Io, per mostrarmi corretto
[dell’errore] e convinto [del vero], tanto quanto fu
conveniente alzai il capo più dritto, per parlare. 7.
Ma mi apparve una visione (=scena), che mi tenne
tanto stretto a sé, per vederla, che non mi ricordai
(=mi dimenticai) di risponderle. 10. Quali attraverso
vetri trasparenti e tersi oppure attraverso acque nitide e tranquille, non così profonde che il fondo sia
oscuro, i lineamenti dei nostri volti 13. ritornano così deboli, che una perla sopra una fronte bianca non
viene più lenta alle nostre pupille; 16. tali (=indistinti allo stesso modo) vidi io più facce pronte a
parlare. Perciò io corsi dentro l’errore opposto a
quello che amore accese tra l’uomo (=Narciso) e il
fonte [che rifletteva la sua immagine]. 19. Sùbito,
appena mi accorsi di loro, stimando che quelle fossero immagini di visi riflesse da specchi, volsi gli
occhi [dietro di me], per vedere chi fossero. 22. Non
vidi nulla, [perciò] rivolsi gli occhi in avanti, fissandoli in quelli della dolce guida, la quale, sorridendo,
ardeva [d’amore] negli occhi santi. 25. «Non meravigliarti, se io sorrido» mi disse, «dopo il tuo pensiero puerile, che non affida ancora il piede sopra il vero, 28. ma, come al solito, ti fa vaneggiare. Vere sostanze sono quelle che tu vedi qui confinate per inadempimento di voto. 31. Perciò parla con esse, ascóltale e credi [a quel che ti dicono], perché la luce
verace, che le appaga, non lascia allontanare i loro
piedi da sé.» 34. Io mi rivolsi all’ombra che appariva più desiderosa di ragionare e incominciai come
un uomo che un desiderio troppo intenso confonde:
37. «O spirito, creato per il bene [celeste], che ai
raggi della vita eterna senti la dolcezza che, se non
è gustata, non s’intende mai, 40. mi sarebbe gradito
se tu mi accontentassi dicendo il tuo nome e la vostra sorte.» Quell’anima, pronta e con gli occhi sorridenti, [mi rispose]: 43. «La nostra carità non chiude le porte ad un giusto desiderio, se non (=proprio)
come quella carità (=di Dio), che vuole simile a sé
tutta la sua corte (=gli angeli e i santi). 46. Io fui nel
mondo vergine sorella (=monaca) e, se la tua memoria si riguarda bene, non mi celerà a te l’essere [diventata] più bella, 49. ma riconoscerai che io sono
Piccarda Donati, che, posta qui con questi altri beati, sono beata nella sfera più lenta (=la Luna). 52. I
nostri affetti, che sono infiammati soltanto da ciò
che piace allo Spirito Santo, provano letizia conformandosi al suo ordine. 55. E questa sorte (=grado di
beatitudine), che appare tanto bassa, ci è data perché i nostri voti furono trascurati ed in parte vuoti
(=inadempiuti)». 58. Ed io a lei: «Nelle vostre meravigliose sembianze risplende un non so che di divino, che vi trasforma dalle immagini [che avevamo]
prima (=sulla terra) di voi. 
Divina commedia. Paradiso, a cura di Pietro Genesini 15
però non fui a rimembrar festino;
ma or m’aiuta ciò che tu mi dici,
sì che raffigurar m’è più latino.
61
Ma dimmi: voi che siete qui felici,
disiderate voi più alto loco
per più vedere e per più farvi amici?”.
64
Con quelle altr’ombre pria sorrise un
poco;
da indi mi rispuose tanto lieta,
ch’arder parea d’amor nel primo foco:
67
“Frate, la nostra volontà quieta
virtù di carità, che fa volerne
sol quel ch’avemo, e d’altro non ci asseta.
70
Se disiassimo esser più superne,
foran discordi li nostri disiri
dal voler di colui che qui ne cerne;
73
che vedrai non capere in questi giri,
s’essere in carità è qui necesse,
e se la sua natura ben rimiri.
76
Anzi è formale ad esto beato esse
tenersi dentro a la divina voglia,
per ch’una fansi nostre voglie stesse;
79
sì che, come noi sem di soglia in soglia
per questo regno, a tutto il regno piace
com’a lo re che ‘n suo voler ne ‘nvoglia.
82
E ‘n la sua volontade è nostra pace:
ell’è quel mare al qual tutto si move
ciò ch’ella cria o che natura face”.
85
Chiaro mi fu allor come ogne dove
in cielo è paradiso, etsi la grazia
del sommo ben d’un modo non vi piove.
88
Ma sì com’elli avvien, s’un cibo sazia
e d’un altro rimane ancor la gola,
che quel si chere e di quel si ringrazia,
91
così fec’io con atto e con parola,
per apprender da lei qual fu la tela
onde non trasse infino a co la spuola.
94
“Perfetta vita e alto merto inciela
donna più sù”, mi disse, “a la cui norma
nel vostro mondo giù si veste e vela,
 97
perché fino al morir si vegghi e dorma
con quello sposo ch’ogne voto accetta
che caritate a suo piacer conforma.
100
Dal mondo, per seguirla, giovinetta
fuggi’mi, e nel suo abito mi chiusi
e promisi la via de la sua setta.
103
Uomini poi, a mal più ch’a bene usi,
fuor mi rapiron de la dolce chiostra:
Iddio si sa qual poi mia vita fusi.
106
E quest’altro splendor che ti si mostra
da la mia destra parte e che s’accende
di tutto il lume de la spera nostra,
109
ciò ch’io dico di me, di sé intende;
sorella fu, e così le fu tolta
di capo l’ombra de le sacre bende.
112
Ma poi che pur al mondo fu rivolta
contra suo grado e contra buona usanza,
non fu dal vel del cor già mai disciolta.
115
Quest’è la luce de la gran Costanza
che del secondo vento di Soave
generò ‘l terzo e l’ultima possanza”.
118
61. Perciò non fui veloce a ricordare, ma ora mi aiuta ciò che tu mi dici, così che mi è più facile riconoscerti. 64. Ma dimmi: voi, che siete qui felici, desiderate voi un luogo più alto, per vedere [Dio] più
[da vicino] e per farvi più amici [a Lui]?». 67. Con
quelle altre ombre prima sorrise un poco, quindi mi
rispose tanto lieta, che appariva ardere d’amore nel
primo fuoco (=Dio): 70. «O fratello, la virtù della
carità acquieta la nostra volontà e ci fa volere soltanto ciò che abbiamo. E di altro non ci fa venir sete. 73. Se desiderassimo essere più in alto, i nostri
desideri sarebbero discordi dal volere di Colui
(=Dio), che ci ha destinati qui. 76. E vedrai che ciò
(=questa discordanza) non può aver luogo in questi
cieli, se qui è necessario ardere di carità e se tu ben
consideri la sua (=della carità) natura. 79. Anzi è
essenziale a questo nostro essere beati mantenersi
dentro la volontà di Dio. In tal modo le nostre singole volontà diventano una sola con essa. 82. Così,
come (=il modo in cui) noi siamo [distribuiti] di cielo in cielo per questo regno, piace a tutto il regno
(=a tutti i beati) come al re (=Dio), che ci fa volere
secondo il voler suo. 85. E nella (=nel far la) sua volontà è la nostra pace: essa è quel mare verso il quale si muove tutto ciò che essa crea o che natura opera». 88. Allora mi fu chiaro come ogni luogo del
cielo è paradiso (=beatitudine), anche se la grazia
del sommo bene non vi scende nello stesso modo.
91. Ma, come avviene, se un cibo sazia e di una altro resta ancora il desiderio, e di questo si chiede e
di quello si ringrazia; 94. così feci io con atti e con
parole, per apprender da lei quale fu la tela (=il voto), della quale non gettò fino al termine la spola
(=che non finì di tessere). 97. «Una vita perfetta ed
un grande merito colloca in un cielo più alto una
donna (=Chiara d’Assisi)» mi disse, «secondo la cui
regola giù nel vostro mondo [ci] si veste e vela, 100.
per [poter] vegliare e dormire fino alla morte con
quello sposo (=Cristo), che accetta ogni volontà, che
la carità conforma a ciò, che piace a Lui. 103. Ancor giovinetta, fuggii dal mondo, per seguirla, e mi
chiusi nel suo abito e promisi [di seguire] la vita del
suo ordine (=di vivere secondo la sua regola). 106.
Uomini poi, abituati più a fare il male che a fare il
bene, mi rapirono fuori del dolce chiostro: Dio sa
quale fu poi la mia vita. 109. E quest’altro spirito
splendente, che si mostra a te dalla mia parte destra
e che si accende di tutta la luce della nostra speranza, 112. intende di sé ciò che io dico di me. Fu sorella e dal capo le fu tolta l’ombra delle sacre bende
(=il velo monacale). 115. Ma, dopo che fu ricondotta al mondo contro la sua volontà e contro la buona
usanza [di rispettare chi ha fatto un voto], non fu
mai sciolta dal velo del cuore. 118. Questa è la luce
della grande Costanza d’Altavilla, che dal secondo
vento di Svevia (=Enrico VI) generò il terzo ed ultimo potente sovrano (=Federico II).» 
Divina commedia. Paradiso, a cura di Pietro Genesini 16
Così parlommi, e poi cominciò ‘Ave,
Maria’ cantando, e cantando vanio
come per acqua cupa cosa grave.
121
La vista mia, che tanto lei seguio
quanto possibil fu, poi che la perse,
volsesi al segno di maggior disio,
124
e a Beatrice tutta si converse;
ma quella folgorò nel mio sguardo
sì che da prima il viso non sofferse;
127
e ciò mi fece a dimandar più tardo. 130
121. Così mi parlò, poi cominciò a cantare l’Ave
Maria, e cantando svanì come per acqua cupa svanisce una cosa pesante. 124. La mia vista, che la seguì
tanto quanto fu possibile, dopo che la perse si rivolse
all’oggetto di maggior desiderio (=Beatrice) 127. e
si concentrò totalmente in lei. Ma quella sfolgorò
tanto nel mio sguardo, che da principio i miei occhi
non ressero [il suo fulgore]. 130. E ciò mi fece più
lento a domandare.
I personaggi
Narciso è un giovane bellissimo, di cui parla la mitologia greca. Specchiandosi nell’acqua, s’innamora
della propria immagine, cade nell’acqua e muore.
Gli dei lo trasformano nel fiore che porta il suo nome. La fonte di Dante è Ovidio, Metam. VI, 407-
510.
Piccarda Donati (seconda metà del sec. XIII) è figlia di Simone e sorella di Corso e di Forese. Si fa
suora nel convento delle clarisse di Monticelli, presso Firenze. Il fratello Corso la fa rapire per darla in
moglie a Rossellino della Tosa, suo compagno di
partito. Di lei non si sa altro. Dante è imparentato
con la famiglia Donati, poiché la moglie Gemma è
figlia di Manetto Donati.
Chiara d’Assisi (1194-1253) appartiene a una nobile famiglia di Assisi. È poco più giovane di Francesco d’Assisi, ed è da lui amata e a lui devota. Fonda
l’ordine monacale delle clarisse, che s’ispira ai valori francescani di povertà, carità, umiltà, castità e
semplicità.
Costanza d’Altavilla (1154-1198) è figlia di Ruggero II di Sicilia. Sposa l’imperatore Enrico VI di Svevia (1186), a cui porta in dote la Sicilia. È madre di
Federico II (1194-1250), messo tra gli eretici (If X,
119). Dante riprende una leggenda, tendente a screditare il partito imperiale, secondo cui è sottratta al
chiostro e costretta a sposare Enrico VI.
Commento
1. Dante incontra la prima schiera di anime nel cielo
della Luna. Esse sono così diafane, che egli pensa di
averle alle spalle e si volta (vv. 7-24). Le anime
hanno perso completamente il loro aspetto materiale
e sono divenute pura luce, puri spiriti. Lo stesso vale
per le anime che incontra proseguendo il viaggio in
paradiso. Il poeta ha saputo caratterizzare in modo
semplice ed efficace l’atmosfera e le anime dei tre
regni oltremondani: l’oscurità dell’inferno, la concretezza della materia, la deformazione fisica e spirituale, l’egoismo dei dannati; la luce primaverile
del purgatorio, la speranza, la coralità delle anime
purganti; la luce del paradiso, l’immaterialità delle
anime, che hanno quasi completamente perso il loro
antico aspetto, la loro partecipazione e la loro totale
comunione alla vita divina.
2. Piccarda Donati si avvicina a Dante ed è sollecita
a rispondere alle domande del poeta. Essa ricorda
ancora la sua scelta di vivere ritirata nel convento e
la violenza che subisce ad opera del fratello Corso,
che la fa rapire per darla in sposa ad un compagno
di partito. Ma quella violenza subìta in vita è ormai lontana, è divenuta un pallido ricordo, che non
la ferisce più. Ora prova la beatitudine di vivere in
comunione con Dio e con gli altri beati. Questa beatitudine ripaga ampiamente delle sofferenze provate
quand’era sulla terra: la nuova bellezza, che ha acquistato in cielo, la rende irriconoscibile al poeta.
Alla fine del canto ella svanisce cantando l’Ave
Maria.
2.1. Il canto fa parte della serie dei canti abbinati:
rimanda a Pg XXIV, dove il poeta incontra Forese
Donati, il fratello di Piccarda. In quell’incontro si
parla anche della donna, di cui si dice che è già in
cielo. Si parla anche di Corso Donati, di cui si anticipa la fine all’inferno, dove è trascinato da un cavallo-demonio. Si tratta di una anticipazione, che
provoca curiosità e attesa nel lettore. Altri canti abbinati sono quello di Ulisse e Guido da Montefeltro,
due fraudolenti tra loro molto diversi (If XXVI e
XXVII); quello di Guido da Montefeltro (If XXVII)
e del figlio Bonconte (Pg V) ecc.
3. Nel canto il poeta affronta un difficile problema
teologico: le anime sono beate nel cielo in cui si
trovano oppure vorrebbero salire in un cielo più elevato, per essere più vicine a Dio (vv. 64-87)? La risposta, data da Piccarda, è che la beatitudine delle
anime consiste nell’essere concordi alla volontà di
Dio, perché ciò che Egli ha deciso è giusto: «E ‘n la
(=nel far la) sua volontà è nostra pace» (v. 85). Beatrice resta silenziosa per tutto il canto; ricompare
soltanto alla fine, più luminosa che mai.
4. La storia di Piccarda è racchiusa in soli 12 versi
(vv. 97-108). È breve come la storia dell’anonimo
fiorentino, morto suicida (If XIII, 139-151), o come
la storia di Pia de’ Tolomei (Pg V, 130-142). La
pratica della sintesi caratterizza l’opera fin da If I,
1: «Nel mezzo del cammin di nostra vita...». I «pochi versi» hanno un impatto particolarmente efficace
e potente nella memoria del lettore: vi s’imprimono
in modo permanente. La loro efficacia è poi accentuata dal fatto che si dispiegano nella terzina, in
quell’involucro e in quella catena che è la terzina
dantesca.
5. Piccarda si esprime poi in un verso che dice e non
dice, ma allude: «Iddio si sa qual poi mia vita fusi»
(v. 108). Proprio come le parole del conte Ugolino
della Gherardesca: «Poscia, più che ‘l dolor, poté ‘l
digiuno» (If XXXIII, 75), che costituiscono il caso
più potente ed efficace di allusione di tutta la Divina commedia. E spingono il lettore a chiedersi se il 
Divina commedia. Paradiso, a cura di Pietro Genesini 17
digiuno ha ucciso il conte o se lo ha spinto a cibarsi
dei suoi figli. Piccarda, sia per pudore sia per non
rinnovare l’antico dolore, allude soltanto alle sofferenze della sua vita fuori del convento. Il lettore allora si attiva, e immagina. Sarebbe rimasto passivo,
se l’anima avesse fatto l’elenco delle sue sofferenze.
E Piccarda sarebbe stata noiosa e prosaica se le avesse esposte. Dante è entrato nella psicologia della
donna come del lettore: ciò a cui si allude e ciò che
si immagina colpisce molto di più di ciò che si vede.
5.1. Accanto alle forme di allusione linguistica si
collocano le forme di allusione di tipo profetico,
come quella del Veltro (If I, 100-111) o le profezie
sul futuro del poeta che costellano le prime due cantiche. Un caso particolare di allusione è il riassunto:
il poeta dice in due parole quel che vuol fare conoscere, per impedire che acquisti importanza a spese
di qualcos’altro: riassume il suo viaggio a Brunetto
Latini, l’antico maestro (If XV, 46-54), e a Catone,
il guardiano del purgatorio (Pg I, 58-65), e riassume
in soli 13 versi il viaggio di uscita dall’inferno (If
XXXIV, 127-139). Dante sa che le cose soltanto accennate hanno un impatto emotivo molto più intenso
delle cose dette esplicitamente. E vi ricorre consapevolmente. Ad esempio la profezia di Farinata (If
X, 121-132) o la richiesta a Cacciaguida di chiarire
le profezie che gli sono state dette (Pd XV, 106-
120).
6. Dante fa presentare Costanza d’Altavilla a Piccarda. Era ricorso più volte a questo espediente: ad
esempio Virgilio parla delle anime dei lussuriosi (If
V, 52-72), frate Alberigo dei Manfredi parla prima
di se stesso e poi di Branca Doria (If XXXIII, 136-
147), Oderisi da Gubbio parla prima di se stesso e
poi di Provenzan Salvani (Pg XI, 118-142). In séguito l’imperatore Giustiniano parla prima dell’impero e poi di Romeo di Villanova (Pd VI, 127-142).
In questo modo evita la monotonia di un dialogo
continuo tra lui e il personaggio incontrato.
7. Il canto è pieno di donne: Beatrice che accompagna il poeta, Piccarda che parla con lui e che gli
parla di Costanza d’Altavilla. L’atmosfera è nobile
e rarefatta. Ognuna di esse ha una storia personale
alle spalle. E la gioia del cielo non rende meno
drammatica la vita e la violenza subìta sulla terra da
Piccarda come da Costanza. In If II, 52-126, Virgilio gli aveva parlato delle tre donne del cielo – la
Vergine Maria, santa Lucia e Beatrice – che si erano
rivolte a lui, per invitarlo ad andare in aiuto al poeta
che si era smarrito nella selva oscura. Tre è un numero perfetto, ma è anche il numero che sul piano
narrativo istituisce dinamismo al canto, a un episodio, a un racconto.
8. Come Piccarda, anche Guido da Montefeltro alla
fine del dialogo si allontana da Dante (If XXVII,
130-132). La donna però è tripudiante di gioia,
Guido invece è ancora bruciato per essersi fatto ingannare dal papa Bonifacio VIII, che gli aveva chiesto un consiglio fraudolento. Lo stesso comportamento è inserito in due contesti diversi. Dante quindi riprende e modifica un modulo narrativo già sperimentato. Il poeta era ricorso a questa soluzione fin
dai primi canti: lo svenimento di If III, 133-136, e
V, 139-142, è inserito in contesti diversi che gli
fanno assumere significati diversi.
9. Come in altri canti, il poeta affronta una questione teologica, filosofica e scientifica, a cui accosta
una questione di tipo diverso, in genere la storia
dell’anima che ha davanti. In questo caso il canto ha
questa struttura narrativa: Piccarda parla di una questione teologica (se le anime della Luna desiderano
essere più vicine a Dio); poi parla della sua vita; e
infine parla di un’altra anima, Costanza d’Altavilla.
Il collegamento è costituito dal fatto che le due anime non hanno rispettato i voti, perché rapite dal
convento in cui si erano ritirate. Nei canti dell’Inferno questa struttura è più scoperta.
10. La scelta di Dante di mettere Piccarda Donati e
Costanza d’Altavilla nel cielo della Luna acquista
un senso pregnante se si tiene presente che pone nel
cielo di Venere – un cielo per un certo verso più alto
– le anime di Cunizza da Romano e di Raab. La
prima non sapeva mai dire di no a chi chiedeva con
cortesia; la seconda faceva la prostituta e con retto
senso degli affari si concedeva ad amici e nemici e
non provava disgusto a fare la spia: vende agli ebrei
i suoi concittadini in cambio di avere salva la vita
lei e i suoi clienti. Il suo merito? Favorì la venuta di
Cristo e Cristo, riconoscente, andò a prelevarla nel
limbo per portarla nel cielo di Venere. O degli spiriti amanti.
11. Le due donne rimandano a tutte le altre donne
che il poeta incontra nel corso del viaggio: donne
che finiscono all’inferno (Semiramide, Elena, Didone, Feancesca e Paolo, Taidè ecc.), donne che finiscono in Purgatorio (Pia de’ Tolomei, Sapìa da Siena ecc.) e donne che vanno in paradiso (Piccarda
Donati, Costanza d’Altavilla, la ninfomane Cunizza
da Romano, la prostituta Raab ecc.). E poi c’è Beatrice, matelda, la Vergine Maria…
12. Il canto procede nel canto successivo: il poeta ha
due dubbi (qual è la sede dei beati; e perché le anime inadempienti ai voti devono purgarsi se hanno
subìto violenza), a cui Beatrice risponde. Un terzo
dubbio è rimandato nel canto successivo. Questa espansione di un canto in un altro richiama sia il canto di Capocchio e di maestro Adamo (If XXIXXXX) sia il canto di Ugolino della Gherardesca (If
XXXII-XXXIII).
La struttura del canto è semplice: 1) Dante incontra Piccarda Donati; 2) Piccarda dice che il cielo
accoglie le anime di coloro che non hanno adempiuto i voti e che la felicità di tutte le anime consiste
nel conformarsi alla volontà di Dio; 3) l’anima poi
racconta del voto che non ha compiuto (è stata rapita dal convento e costretta a sposarsi); 4) anche
l’anima di Costanza d’Altavilla, vicina a lei, ha subìto la stessa violenza; infine 5) Piccarda, cantando
l’Ave Maria, scompare. 
Divina commedia. Paradiso, a cura di Pietro Genesini 18
Canto IV
Intra due cibi, distanti e moventi
d’un modo, prima si morria di fame,
che liber’omo l’un recasse ai denti;
1
sì si starebbe un agno intra due brame
di fieri lupi, igualmente temendo;
sì si starebbe un cane intra due dame:
4
per che, s’i’ mi tacea, me non riprendo,
da li miei dubbi d’un modo sospinto,
poi ch’era necessario, né commendo.
7
Io mi tacea, ma ‘l mio disir dipinto
m’era nel viso, e ‘l dimandar con ello,
più caldo assai che per parlar distinto.
10
Fé sì Beatrice qual fé Daniello,
Nabuccodonosor levando d’ira,
che l’avea fatto ingiustamente fello;
13
e disse: “Io veggio ben come ti tira
uno e altro disio, sì che tua cura
sé stessa lega sì che fuor non spira.
16
Tu argomenti: “Se ‘l buon voler dura,
la violenza altrui per qual ragione
di meritar mi scema la misura?”.
19
Ancor di dubitar ti dà cagione
parer tornarsi l’anime a le stelle,
secondo la sentenza di Platone.
22
Queste son le question che nel tuo velle
pontano igualmente; e però pria
tratterò quella che più ha di felle.
25
D’i Serafin colui che più s’india,
Moisè, Samuel, e quel Giovanni
che prender vuoli, io dico, non Maria,
28
non hanno in altro cielo i loro scanni
che questi spirti che mo t’appariro,
né hanno a l’esser lor più o meno anni;
31
ma tutti fanno bello il primo giro,
e differentemente han dolce vita
per sentir più e men l’etterno spiro.
34
Qui si mostraro, non perché sortita
sia questa spera lor, ma per far segno
de la celestial c’ha men salita.
37
Così parlar conviensi al vostro ingegno,
però che solo da sensato apprende
ciò che fa poscia d’intelletto degno.
40
Per questo la Scrittura condescende
a vostra facultate, e piedi e mano
attribuisce a Dio, e altro intende;
43
e Santa Chiesa con aspetto umano
Gabriel e Michel vi rappresenta,
e l’altro che Tobia rifece sano.
46
Quel che Timeo de l’anime argomenta
non è simile a ciò che qui si vede,
però che, come dice, par che senta.
49
Dice che l’alma a la sua stella riede,
credendo quella quindi esser decisa
quando natura per forma la diede;
52
e forse sua sentenza è d’altra guisa
che la voce non suona, ed esser puote
con intenzion da non esser derisa.
55
S’elli intende tornare a queste ruote
l’onor de la influenza e ‘l biasmo, forse
in alcun vero suo arco percuote.
58
1. Posto tra due cibi, nella stessa misura distanti e attraenti, l’uomo, dotato di libero arbitrio, morirebbe di
fame prima di mettere sotto i denti l’uno o l’altro. 4.
Così starebbe un agnello tra due lupi feroci ed affamati, temendo ugualmente [l’uno e l’altro]; così starebbe
un cane da caccia tra due daini. 7. Pertanto, se io tacevo, non mi rimprovero né mi elogio, poiché ero sospinto nella stessa misura dai miei dubbi e perciò ero
necessitato (=non avevo possibilità di scelta). 10. Io
tacevo, ma il mio desiderio era dipinto nel viso, e con
esso la mia domanda, molto più esplicita che se
l’avessi formulata con le parole. 13. Beatrice fece
[con me] quello che fece il profeta Daniele, liberando
Nabuccodonosor dall’ira, che lo aveva reso ingiustamente crudele; 16. e disse: «Io vedo bene come l’uno
e l’altro desiderio ti trascinano, tanto che la tua preoccupazione ostacola se stessa a tal punto che non spira
fuori [di bocca]. 19. Tu argomenti [in questo modo]:
“Se la buona volontà perdura, per quale motivo la violenza altrui mi fa diminuire la misura del merito?”.
22. Ancora ti dà motivo di dubitare il fatto che le anime sembrano tornare alle stelle, secondo l’affermazione di Platone. 25. Queste sono le questioni che
premono con uguale forza sulla tua volontà, perciò
tratterò prima quella che contiene più veleno [nei confronti della dottrina cristiana]. 28. Quello dei Serafini
che sta più vicino a Dio, Mosè, Samuele e quello dei
due Giovanni (=il Battista e l’Evangelista) che vuoi
prendere, io dico, non [esclusa nemmeno] la Vergine
Maria, 31. non hanno le loro sedi in un cielo diverso
da quello di questi spiriti che or ora ti sono apparsi, né
in questa loro beatitudine restano un numero maggiore
o minore di anni; 34. ma tutti abbelliscono [con la loro
presenza] il primo cielo (=l’empìreo) e godono della
loro vita beata in misura diversa, secondo la loro capacità di sentire più o meno intensamente [l’ardore di
carità che] lo Spirito Santo [desta in loro]. 37. Qui
(=nel cielo della Luna) esse si mostrarono, non perché
sia data loro in sorte questa sfera, ma per dare a te un
segno concreto della sfera celeste che ha meno salita
(=che è più lontana dall’empìreo). 40. Così conviene
(=è necessario) parlare al vostro ingegno, perché soltanto dai segni sensibili esso apprende ciò che poi fa
degno di [conoscenza per] l’intelletto. 43. Per questo
scopo la Sacra Scrittura si adatta alle vostre capacità
intellettuali, e attribuisce a Dio piedi e mani, e intende altro (=la realtà spirituale); 46. e la Santa Chiesa vi
rappresenta con l’aspetto umano l’arcangelo Gabriele
e Michele, e quell’altro che guarì Tobia. 49. Quello
che nel Timeo Platone afferma sulle anime non corrisponde a ciò che qui si vede, poiché pare che egli intenda [letteralmente] quel che dice. 52. Dice che
l’anima ritorna alla sua stella e crede che essa sia stata
strappata da qui quando la natura la diede [ad un corpo] come forma [vitale]. 55. Ma forse la sua affermazione è diversa da quello che le parole dicono e può
contendere un’idea niente affatto ridicola. 58. Se egli
intende che a queste ruote [dei cieli] vanno fatti risalire il merito e il demerito degli influssi [buoni o cattivi
degli astri sugli uomini], forse il suo arco colpisce in
parte la verità.
Divina commedia. Paradiso, a cura di Pietro Genesini 19
Questo principio, male inteso, torse
già tutto il mondo quasi, sì che Giove,
Mercurio e Marte a nominar trascorse.
 61
L’altra dubitazion che ti commove
ha men velen, però che sua malizia
non ti poria menar da me altrove.
 64
Parere ingiusta la nostra giustizia
ne li occhi d’i mortali, è argomento
di fede e non d’eretica nequizia.
 67
Ma perché puote vostro accorgimento
ben penetrare a questa veritate,
come disiri, ti farò contento.
 70
Se violenza è quando quel che pate
niente conferisce a quel che sforza,
non fuor quest’alme per essa scusate;
 73
ché volontà, se non vuol, non s’ammorza,
ma fa come natura face in foco,
se mille volte violenza il torza.
 76
Per che, s’ella si piega assai o poco,
segue la forza; e così queste fero
possendo rifuggir nel santo loco.
 79
Se fosse stato lor volere intero,
come tenne Lorenzo in su la grada,
e fece Muzio a la sua man severo,
 82
così l’avria ripinte per la strada
ond’eran tratte, come fuoro sciolte;
ma così salda voglia è troppo rada.
 85
E per queste parole, se ricolte
l’hai come dei, è l’argomento casso
che t’avria fatto noia ancor più volte.
 88
Ma or ti s’attraversa un altro passo
dinanzi a li occhi, tal che per te stesso
non usciresti: pria saresti lasso.
 91
Io t’ho per certo ne la mente messo
ch’alma beata non poria mentire,
però ch’è sempre al primo vero appresso;
 94
e poi potesti da Piccarda udire
che l’affezion del vel Costanza tenne;
sì ch’ella par qui meco contradire.
 97
Molte fiate già, frate, addivenne
che, per fuggir periglio, contra grato
si fé di quel che far non si convenne;
100
come Almeone, che, di ciò pregato
dal padre suo, la propria madre spense,
per non perder pietà, si fé spietato.
103
A questo punto voglio che tu pense
che la forza al voler si mischia, e fanno
sì che scusar non si posson l’offense.
106
Voglia assoluta non consente al danno;
ma consentevi in tanto in quanto teme,
se si ritrae, cadere in più affanno.
109
Però, quando Piccarda quello spreme,
de la voglia assoluta intende, e io
de l’altra; sì che ver diciamo insieme”.
112
Cotal fu l’ondeggiar del santo rio
ch’uscì del fonte ond’ogne ver deriva;
tal puose in pace uno e altro disio.
115
“O amanza del primo amante, o diva”,
diss’io appresso, “il cui parlar m’inonda
e scalda sì, che più e più m’avviva,
118
61. Questa dottrina [degli influssi astrali], male interpretata, un tempo fece errare quasi tutto il mondo,
tanto che giunse all’eccesso d’indicare i pianeti con
il nome di Giove, di Mercurio e di Marte. 64.
L’altro dubbio che ti turba ha meno veleno, perché
la sua malizia non ti potrebbe condurre lontano da
me. 67. Il fatto che la giustizia divina appaia ingiusta agli occhi dei mortali, è un argomento [a favore]
della fede e non [una dimostrazione] delle maligne
affermazioni degli eretici. 70. Ma, poiché il vostro
intelletto può ben penetrare in questa verità, come
desideri, ti farò contento. 73. Se la vera violenza si
ha soltanto quando colui che la subisce non favorisce in alcun modo colui che gliela infligge, queste
anime non furono scusate per la violenza subita; 76.
perché la volontà, se non vuole, non si smorza, ma fa
come la natura (=l’istinto naturale) fa nel fuoco,
anche se per mille volte la violenza cerca di piegarlo verso il basso. 79. Perciò, se ella si piega molto o
poco, segue la forza. Così fecero queste anime, pur
potendo fuggire nuovamente nel santo luogo (=nel
monastero). 82. La loro volontà, se fosse stato salda,
come quella che tenne Lorenzo sulla graticola e
quella che fece Muzio Scevola severo verso la sua
mano, 85. le avrebbe risospinte per la strada [del
chiostro] da cui erano state strappate, non appena
erano libere [dalla minaccia della violenza]. Ma una
volontà così salda [e inflessibile] è troppo rara. 88.
Da queste parole, se le hai ascoltate bene come dovevi, è cassato l’argomento che ti avrebbe angustiato
anche in futuro. 91. Ma ora dinanzi agli occhi ti si
pone di traverso una tale difficoltà, che con le tue
sole forze non ne usciresti: prima ti stancheresti. 94.
Io ti ho già messo nella mente come cosa certa che
l’anima beata non potrebbe mentire, poiché è sempre vicina alla verità prima (=Dio). 97. E poi da
Piccarda hai potuto udire che Costanza mantenne
[saldo nel cuore] l’affetto per il velo monacale; così
che pare che ella qui contraddica le mie parole. 100.
Molte volte, o fratello, è già accaduto che, per fuggire un pericolo, si fece contro voglia quello che non
conveniva fare. 103. Come Almeone, che, pregato
da suo padre, uccise la propria madre: per non venire meno alla pietà [verso il padre], si fece spietato
[con la madre]. 106. A questo punto voglio che tu
pensi che la violenza [di chi la infligge] si mischia
alla volontà [di chi la subisce], e fanno sì che le offese [a Dio] non si possano scusare. 109. La volontà
assoluta (=sciolta da ogni condizionamento) non acconsente al danno (=alla violenza); ma vi acconsente in tanto in quanto, se resiste, teme di cadere in un
affanno maggiore. 112. Perciò, quando Piccarda si
espresse come hai udito, parlava della volontà assoluta, invece io [parlavo] dell’altra; così che entrambi
diciamo la verità». 115. Tale fu il fluire del santo
ragionamento [di Beatrice], che uscì dal fonte da cui
deriva ogni verità (=Dio). Esso pose in pace
(=soddisfece) l’uno e l’altro desiderio [che provavo]. 118. «O donna amata dal primo amante (= Dio), o divina» io dissi di séguito, «il cui parlare
m’inonda e mi riscalda a tal punto, che mi ravviva
sempre di più, 
Divina commedia. Paradiso, a cura di Pietro Genesini 20
non è l’affezion mia tanto profonda,
che basti a render voi grazia per grazia;
ma quei che vede e puote a ciò risponda.
121
Io veggio ben che già mai non si sazia
nostro intelletto, se ‘l ver non lo illustra
di fuor dal qual nessun vero si spazia.
124
Posasi in esso, come fera in lustra,
tosto che giunto l’ha; e giugner puollo:
se non, ciascun disio sarebbe frustra.
127
Nasce per quello, a guisa di rampollo,
a piè del vero il dubbio; ed è natura
ch’al sommo pinge noi di collo in collo.
130
Questo m’invita, questo m’assicura
con reverenza, donna, a dimandarvi
d’un’altra verità che m’è oscura.
133
Io vo’ saper se l’uom può sodisfarvi
ai voti manchi sì con altri beni,
ch’a la vostra statera non sien parvi”.
136
Beatrice mi guardò con li occhi pieni
di faville d’amor così divini,
che, vinta, mia virtute diè le reni,
139
e quasi mi perdei con li occhi chini. 142
121. il mio affetto non è tanto profondo, che basti a
rendere a voi grazia per grazia (=a ringraziarvi per
la grazia ricevuta). Ma colui che vede e può [tutto]
(=Dio) vi dia la giusta ricompensa. 124. Io vedo bene che il nostro intelletto non si sazia mai, se non lo
illumina la verità divina, fuori della quale non esiste
alcun’altra verità. 127. Si riposa in essa, come una
fiera [si riposa] nel suo covile, non appena l’ha raggiunta. E la può raggiungere. Se non [la raggiungesse], ciascun desiderio sarebbe vano. 130. Per questo
motivo il dubbio nasce, come un figlio, ai piedi della verità. Ed è la nostra natura [di esseri razionali]
che ci spinge di colle in colle fino alla sommità
(=alla verità). 133. Questo fatto, o donna, m’invita,
questo fatto m’incoraggia con riverenza a domandarvi di un’altra verità che mi è oscura. 136. Io voglio sapere se l’uomo può soddisfare ai voti manchevoli (=inadempiuti) con altri beni, che alla vostra
bilancia non siano inferiori.» 139. Beatrice mi guardò con gli occhi pieni di faville di amore [e] così
divini, che, vinta, la mia capacità visiva si volse altrove, 142. e quasi mi smarrii con gli occhi chinati
[verso terra].
I personaggi
Il profeta Daniele (Dn 2, 1-46) con l’aiuto divino
spiega al re babilonese Nabuccodonosor (604-562 a.
C.) un sogno che questi aveva fatto e che non ricordava bene. Gli indovini fatti chiamare non gli avevano saputo rispondere, perciò li aveva condannati a
morte. Il profeta ottiene che la condanna a morte sia
sospesa. Come il sovrano Dante non riesce ad esprimersi e la risposta di Beatrice è data poiché essa conosce tutto in Dio.
Platone di Atene (427-447 a.C.) è il maggiore discepolo di Socrate e uno dei maggiori filosofi greci.
Espone le sue teorie nei Dialoghi, per indicare che
la filosofia è discussione e ricerca e poi anche conclusione. I più importanti sono: Apologia di Socrate, Convivio, Fedone, Repubblica, Parmenide, Timeo, Leggi. I nuclei centrali del suo pensiero sono la
dottrina delle idee. Le idee delle cose sono universali e necessarie ed esistono dall’eternità nell’iperuranio, cioè oltre il cielo. Un demiurgo divino le ha
prese a modello per plasmare le cose, che sono particolari e contingenti. L’anima umana viveva come
le idee nell’iperuranio, al di là del cielo, ed è perciò
immortale. Da qui è precipitata ed è entrata nel corpo. Il trauma della nascita le ha fatto dimenticare le
conoscenze che aveva, ma che può cercare di ricordare. La conoscenza è quindi ricordo. Con la morte
ritorna al cielo. La realtà vera è quindi la realtà delle idee: le cose sono una semplice copia. Di qui il
giudizio negativo sull’arte, che sarebbe copia della
copia della realtà. Nella Repubblica egli immagina
una società tripartita: la classe dei filosofi con funzioni di governo, quella dei soldati con il compito
della difesa e quella dei produttori (contadini e artigiani), che assicura il sostentamento delle altre due.
Le donne sono in comune e non esiste la proprietà
privata. Nelle Leggi ritorna ad una visione più tradizionale dello Stato. Per certi versi le sue teorie sono
più vicine di quelle aristoteliche al pensiero cristiano (l’immortalità dell’anima, il demiurgo). Perciò è
accolto con favore da sant’Agostino e dalle correnti
agostiniane e mistiche.
Mosè, Samuele, Giovanni il Battista e Giovanni
l’Evangelista sono personaggi dell’Antico e del
Nuovo testamento, presi come esempio di beati del
paradiso.
Gabriele, Michele, Raffaele sono arcangeli che appaiono nell’Antico testamento. Essi sono puri spiriti,
ma la Chiesa permette di raffigurarli come esseri
umani per darne una rappresentazione sensibile
all’intelletto umano.
Giove, Mercurio e Marte sono divinità pagane identificate nei pianeti. L’identificazione avviene fin
dall’età ellenistica (sec. III a.C.).
Lorenzo è un diacono romano che muore bruciato
vivo su una graticola nel 258 durante la persecuzione dell’imperatore Valeriano.
Muzio Scevola è un soldato romano che cerca di uccidere il re etrusco Porsenna, per salvare Roma. Non
vi riesce, perciò brucia su un braciere il braccio che
aveva sbagliato, suscitando l’ammirazione del sovrano nemico (sec. VI a.C.).
Piccarda Donati (seconda metà del sec. XIII) e Costanza d’Altavilla (1154-1198) scelgono la vita del
chiostro da cui sono strappate. La prima è data in
sposa dal fratello Corso Donati a un compagno di
partito. È imparentata con Gemma Donati, moglie di
Dante. La seconda diventa moglie dell’imperatore
Enrico VI di Svevia (1186). Dante riprende una leggenda, tendente a screditare il partito imperiale.
Piccarda parla di sé e di Costanza in Pd III.
Almeone uccide la madre Erifile per obbedire al
padre Anfiarao, che, comparso in sogno, accusava la 
Divina commedia. Paradiso, a cura di Pietro Genesini 21
moglie di avere causato la sua morte rivelando ai
nemici il suo nascondiglio. La fonte di Dante è Ovidio, Metam. IX, 408 sgg.
Commento
1. Il canto è il canto dei dubbi: due dubbi, due risposte e un chiarimento, e un terzo dubbio che avrà risposta soltanto nel canto successivo. Dante si allontana dalla realtà concreta dell’inferno, dimentica la
realtà concreta della sua vita e passa o si rifugia nel
mondo delle questioni scientifiche o teologiche. Si
stacca dalla realtà. Il viaggio è un itinerarium
mentis in Deum. Egli insiste sul dubbio, poi però
vuole dare al dubbio una risposta che sia possibilmente la risposta definitiva. Ma la risposta è stata
formulata dopo attenta riflessione e tenendo conto di
tante variabili e di tante possibilità. Alle spalle c’è
la mente possente di Tommaso d’Aquino, che su ogni questione (o problema) cercava le varie risposte
(o le varie soluzioni), le esaminava e poi elaborava
una risposta che tenesse conto di tutte le obiezioni.
In questo modo è salvato non soltanto l’atteggiamento curioso, aperto e problematico nei confronti
della realtà, ma anche il momento conclusivo, quello
in cui si devono tirare le somme. Non si può passare
il tempo a dubitare e soltanto a dubitare. Un René
Descartes (1596-1650), che insiste sul dubbio e che,
per dimostrarsi originale, lo trasforma in dubbio iperbolico (peraltro soltanto apparente), dimostra che
sta copiando roba altrui, vecchia di tre secoli. Dimostra di essere incapace di apportarvi un contributo
originale (porta all’eccesso quel che trova). Dimostra che non ha capito e per due motivi il dubbio dei
pensatori medioevali: a) il dubbio deve spingere a
fare quel lavoro di ricerca e quella formulazione di
ipotesi, che portano poi alla scelta dell’ipotesi vera
o dell’ipotesi preferibile, e cioè alla soluzione del
dubbio; e b) dal dubbio si deve andare oltre, fuori
del dubbio, ma in modo genuino, non in modo capzioso. Usare il dubbio per dimostrare l’esistenza del
soggetto dubitante – dubito, ergo sum – è pura follia. Significa ritenere credibili le fandonie del barone di Münchhausen, che frena la caduta dalla Luna
sulla Terra afferrandosi per il colletto della giacca.
1.1. In Pd IV, 118-138, Dante dimostra una consapevolezza ancora maggiore del significato metodologico del dubbio e del fatto che si debba uscire assolutamente dal dubbio, per giungere ad una verità
precisa e dimostrata: la ricerca va di colle in colle e
poi si ferma sulla vetta più alta.
2. «Posto tra due cibi... Così un agnello... Così un
cane da caccia...». Poi c’è la conclusione: allo stesso modo si trovava il poeta tra due dubbi, che gli
sembravano di uguale gravità e di uguale importanza. Ed egli non sapeva decidersi da quale iniziare
per domandare spiegazioni a Beatrice. L’inizio del
canto ripete per tre volte un complesso problema di
logica medioevale che normalmente va sotto il nome
di Asino di Buridano. Buridano era un logico che
aveva un asino. Per dimostrare un principio di logica, il principio di ragion sufficiente (o di indecidibilità), prese l’asino e lo mise davanti a due mucchi
di fieno, perfettamente uguali e alla stessa distanza.
La tesi era che l’asino non aveva nessun motivo per
scegliere il primo o il secondo, avrebbe girato il capo dal primo al secondo e dal secondo al primo, finché sarebbe morto di fame. Alla fine il logico perdeva l’asino ma dimostrava la sua tesi: anche
l’animale agisce in base al principio di ragion sufficiente. Contento lui di aver perso l’asino...
2.1.Che cosa diceva questo principio? Diceva che
niente può esistere, accadere o essere vero, se non
vi è un motivo sufficiente affinché esso sia così e
non diversamente. Questa è la formulazione posteriore di Gottlieb W. Leibniz (1646-1716), il maggiore o forse l’unico continuatore della logica medioevale in epoca moderna. Insomma anche l’asino
deve avere un motivo che lo spinga in una direzione,
verso un mucchio di fieno, o in un’altra, verso
l’altro mucchio. Questo principio è di fondamentale
importanza nella teoria della decisione: davanti a
più soluzioni quale soluzione si deve scegliere e in
base a quali motivazioni (o a quali giustificazioni)?
O anche: che cosa si deve fare quando non c’è alcun
motivo per preferire una soluzione a un’altra? Sono
problemi che coinvolgono anche la realtà spicciola
di ogni giorno. Dante riesce a trasformare in alta poesia anche una fredda questione di logica!
3. Il poeta propone un’interpretazione della Bibbia
– ma è l’interpretazione ufficiale della Chiesa – che
sarà ben accolta anche in séguito (vv. 43-48): Dio è
rappresentato con mani e piedi, altrimenti il credente non riuscirebbe a farsene un’adeguata rappresentazione. Essa sarà fatta propria da G. Galilei nella
lettera sulla corretta interpretazione della Bibbia inviata alla granduchessa Maria Cristina di Lorena
(1614). Galilei però incontra notevoli resistenze
quando propone la tesi che la Bibbia contiene verità di fede e non di scienza (E precisa: le verità di
fede, una volta individuate dai teologi, non subiscono più modifiche; invece le verità di scienza sono
storiche, cioè possono mutare, si trovano nel gran
libro della natura e sono scritte in caratteri matematici). La cosa non avrebbe scandalizzato un lettore medioevale, per il quale i testi andavano normalmente letti secondo i quattro sensi delle scritture
(letterale, allegorico, morale e anagogico). In questo
modo veniva addolcito il nucleo duro del pensiero
antico. Dante dà subito dopo un saggio di interpretazione morbida del pensiero antico (vv. 49-69).
Dietro di lui sta la mente possente di Tommaso
d’Aquino, che sulle varie questioni raccoglieva tutte
le soluzioni e poi le reinterpretava per fare emergere
il nucleo di verità ed eliminare le parti accessorie. In
tal modo salva il patrimonio del passato (ed evita le
fratture) e non si preclude l’apertura al futuro (perché attua una rivoluzione strisciante). Nessun pensatore è stato più di lui rivoluzionario e conservatore.
Galilei invece vuole troncare di netto con il passato,
perciò provoca l’immediata e inevitabile reazione
della Chiesa, che lo processa e lo costringe all’abiura. La posizione della Chiesa, sempre la stessa di secolo in secolo, è comprensibile e ragionevole: le tesi
divergenti – quelle scientifiche come quelle eretiche
– provocano conflitti sociali. Per evitare i conflitti e
i danni conseguenti, la soluzione migliore è reprime-
Divina commedia. Paradiso, a cura di Pietro Genesini 22
re. Reprimere e nello stesso tempo recuperare le tesi dell’avversario: il gesuita Roberto Bellarmino
(1542-1621) stava reinterpretando la teoria copernicana nei termini di comoda ipotesi matematica...
Machiavelli era del tutto d’accordo: tra due mali
(uccidere qualche pistoiese o avere una sanguinosa
guerra civile) si deve scegliere sempre il minore
(Principe, XVII, 1).
4. Il primo dubbio (vv. 28-39) è un’idea originale
del poeta: i beati abbandonano la loro sede celeste,
per venire ad incontrarlo. In questo modo il paradiso
viene un po’ movimentato e soprattutto il poeta acquista importanza: egli va da Dio, i beati vanno da
lui, che è un personaggio importante. È il terzo uomo, dopo Enea e san Paolo, che va in cielo ancor vivo. La Madonna non fa testo, perché è la madre di
Dio... Nell’affrontare questo problema ha la possibilità di citare Platone, rettificarne le tesi o migliorarne l’interpretazione. E sostenere la dottrina ortodossa sull’origine delle anime: sono create direttamente
da Dio. Per un cristiano il difetto maggiore delle teorie o dei testi platonici è che sono di un’estrema
suggestione e bellezza ed è difficilissimo resistere al
loro fascino. Oltre a ciò molte idee platoniche potevano fare concorrenza al pensiero aristotelico. Ad
esempio la teoria della conoscenza, la teoria delle
idee, l’importanza della matematica, il molto più
moderato razionalismo ecc. Il pensiero cristiano
molto salomonicamente si è nutrito dell’uno (Agostino) e dell’altro (Tommaso d’Aquino).
4.1. Affrontando il dubbio, il poeta ha la possibilità
di descrivere l’ordinamento morale del paradiso (vv.
28-41). Dell’ordinamento dell’inferno Virgilio aveva parlato in If XI, 16-111; dell’ordinamento del
purgatorio aveva parlato in Pg XVII, 85-139.
5. Platone nel Timeo sostiene la tesi che le anime
vivevano nell’iperuranio, cioè oltre il cielo. Da qui
sono precipitate e si sono incorporate in un corpo. Il
trauma della nascita ha fatto in genere loro dimenticare la vita e le conoscenze precedenti. Esse però
desiderano inconsciamente ritornare al cielo da cui
sono precipitate. Intanto qui sulla terra esse vivono
dentro la prigione del corpo, dal quale soltanto la
morte le potrà liberare. Dante cerca d’interpretare
Platone in senso cristiano: le anime non discendono
dal cielo, sono create da Dio sulla terra e risentono
degli influssi celesti. È il consueto aggiustamento
per recuperare in ambito cristiano la cultura antica.
6. Il secondo dubbio (vv. 70-117) è un grave problema teologico ed anche giuridico: che cosa vuol
dire resistere alla violenza? Piccarda Donati e Costanza d’Altavilla hanno o non hanno resistito alla
violenza? O, altrimenti, hanno o non hanno in qualche modo favorito l’aggressore? Sono o non sono
corresponsabili con la violenza subita? La risposta di
Dante va valutata non per un unico aspetto (ad esempio quello che insiste sulla complicità del violentato con il violentatore), ma tenendo presente tutti gli aspetti. La risposta è questa: «Esse hanno subìto violenza e sono state strappate dal chiostro. Però
è anche vero che, una volta finita questa violenza,
esse non hanno fatto nulla per ritornare nel chiostro.
Eppure niente glielo impediva. Dunque a questo
punto si sono rese complici del violentatore. Indubbiamente hanno ceduto per evitare un male o conseguenze più gravi. Ma questa motivazione non le sottrae all’accusa di complicità. Esse dovevano comportarsi come la fiamma del fuoco, che va sempre
verso l’alto, nonostante tutti i tentativi per farla andare verso il basso. Insomma dovevano avere la stessa forza di volontà di Muzio Scevola, che punì con
il fuoco il suo braccio, o del diacono Lorenzo, che si
fece abbrustolire dall’una e dall’altra parte. Indubbiamente – continua il poeta – questi esempi di volontà sono eroici e rarissimi, ma la conclusione non
cambia: esiste complicità perché non c’è stata una
totale e assoluta resistenza alla violenza». La conclusione è stata conseguita esaminando il fatto nella
sua complessità e nella successione delle azioni,
cioè con una teorizzazione molto complessa. Strada
facendo il poeta è giunto anche a chiarire un altro
concetto: la distinzione tra volontà assoluta e volontà condizionata. E, attribuendo alle due donne
una volontà condizionata, umanizza il loro comportamento, cioè mostra che è consapevole che così
succede e succederà sempre nella realtà. E che egli
ad ogni modo non può arrendersi alla realtà: anche
la teoria ha le sue esigenze e la sua importanza. E
bisogna salvare l’inevitabile intransigenza dei principi; e comprendere – essere indulgenti con – quanto
succede a livello umano nella realtà. I primi non
possono ammettere eccezioni, perché le eccezioni
distruggono i principi. Insomma un giusto equilibrio
tra teoria e prassi, intransigenza sul piano dei principi e comprensione su quella della vita, anche se di
primo acchito sembra che il poeta faccia di tutta
l’erba un fascio e riduca la colpa del violentatore e
aumenti quella del violentato.
6.1. I due casi di Muzio Scevola e del diacono Lorenzo non sono particolarmente pertinenti Le due
donne subiscono dall’esterno violenza e poi si trovano nella situazione di ritornare in convento, cosa
che non fanno, sentendo su di loro la minaccia della
violenza. Muzio Scevola invece infligge a se stesso
violenza, per punire la sua mano che aveva sbagliato
(in realtà era stata la sua ragione a sbagliare) e resiste alla violenza che egli stesso sta facendo a se stesso. Il diacono Lorenzo sta ormai subendo violenza.
Poteva sottrarsi alla violenza prima di finire sulla
graticola, se abiurava la sua fede davanti a una minaccia così terribile, cosa che non ha fatto: non ha
ceduto alle minacce. A parte tutto questo, quel che
conta è che sia il primo sia il secondo abbiano dimostrato una volontà assoluta, un’assoluta determinazione davanti alla violenza che subivano.
6.2. Quest’apparente intransigenza teorica rivela un
grande acume nel poeta: c’è un ampio territorio sconosciuto e inesplorabile, nel quale il violentato si
può trincerare e giustificare: «Ho ceduto, perché
non potevo resistere alla violenza; dunque io non
sono colpevole». Dante pone l’accento proprio su
questo territorio, si chiede e ci chiede: quanto deve
resistere il violentato alla violenza? E risponde: finché la violenza è in atto, deve cedere alla violenza;
quando la violenza non è più in atto, deve sùbito reagire. La correità – non deve sfuggire – non riguarda
Divina commedia. Paradiso, a cura di Pietro Genesini 23
il primo momento (perciò non è necessario diventare
dei Muzio Scevola); riguarda il secondo momento. Il
fatto è che psicologicamente il lettore o il giudice
fonde e confonde i due momenti, poiché per definizione e per reazione normale il violentato suscita
sempre la solidarietà, la compassione e la comprensione del pubblico che viene a conoscere la violenza
che ha subìto. La giustificazione che il violentato
non poteva resistere alla violenza può quindi essere
effettivamente una giustificazione di comodo, per
riversare la colpa sul violentatore (l’opinione comune sarebbe dalla parte del violentato) e per nascondere una insufficiente resistenza al male e alla violenza. Per evitare questo facile, possibile e comodo
lassismo, il poeta diventa apparentemente intransigente: si deve resistere alla violenza come vi hanno
resistito Muzio Scevola e il diacono Lorenzo o, meglio, ci si deve comportare come si comporta il fuoco. I due esempi risultano immediatamente eccessivi
allo stesso poeta (incredibili e leggendari per noi),
che commenta: i casi di questa volontà assoluta sono rarissimi. Ma proprio questo loro carattere estremo mostra che essi sono proposti come modello assoluto, intransigente e ideale di comportamento.
6.3. L’attenzione alla complessità della realtà e alla
molteplicità delle reazioni dell’animo umano emerge in particolare nell’osservazione psicologica messa
in bocca a Piccarda secondo cui Costanza non ha
mai dimenticato nel cuore il velo monacale: «Ma
poi che pur al mondo fu rivolta Contra a suo grado e
contra buona usanza, non fu dal vel del cor già mai
disciolta» (vv. 115-117). Altrove aveva detto: «Sta
come torre ferma, che non crolla Già mai la cima
per soffiar di venti» (Pg V, 14-15). Ma nel corso del
poema egli stesso dà molti esempi di titubanza, incertezza e violenza. L’animo umano è debole...
6.4. Il secondo dubbio potrebbe essere benissimo
portato come esempio di teoria complessa capace di
spiegare una realtà complessa, corretto comportamento scientifico, modello di comportamento didattico, corretto comportamento da parte di un giudice,
straordinaria fusone tra logica astratta (o logica giuridica o modello didattico) e poesia. Eppure esso
presenta alla radice qualcosa di più importante. Ciò
che conta per l’individuo è certamente quel che l’individuo subisce dal mondo esterno e quel che l’individuo fa subire al mondo esterno. Ma il punto di vista dell’individuo non è unico e non è assoluto. Esistono altri, infiniti altri punti di vista. Ad esempio
può esistere il punto di vista della Curia romana (e,
al suo interno, del papa), esiste il punto di vista
dell’Impero (e al suo interno di questo o di quel segretario, di Pier delle Vigne o dei suoi accusatori).
Sono tutti punti di vista importanti, soprattutto per i
diretti interessati, ma sono tutti punti di vista parziali, che in quanto tali il poeta non può fare suoi. Esiste un punto di vista più generale, che il poeta tende
costantemente a fare suo: non per niente è grande
discepolo di Tommaso d’Aquino. Questo punto di
vista è il punto di vista della società; e la società,
almeno per Dante, non è qualcosa di teorico e di astratto, è l’insieme dei socii, in relazione ai quali
esiste un bene comune. Resistendo con più determinazione alla violenza, Piccarda o Costanza avrebbero operato meglio in direzione del bene comune, avrebbero dato il loro contributo affinché si realizzasse il bene comune. Avrebbero contribuito alla lotta
contro la violenza. L’individuo è sì importante, ma
il bene comune, il giusto bene di tutti gli individui
che compongono la società, è in tutti i sensi molto
più importante. Anche qui emerge quel giudizio
complesso che il poeta aveva applicato fin dagli inizi al caso di Francesca e Paolo. Il bene di un individuo è inferiore al bene di molti individui, cioè della
società. Un discorso ovvio e ragionevolissimo, basato su una matematica elementare, che in tempi moderni è stato avvolto da ragionamenti nebbiosi, parlando di individuo da una parte e di società astratta
(o ipostatizzata) dall’altra. In tal modo era possibile
contrapporre e scegliere il bene dell’individuo, perché tanto dall’altra parte non c’era niente, non c’era
la moltitudine di altri individui, c’era soltanto una
parola vuota o un concetto astratto. E la ferma volontà di fare gli interessi piccoli, egoistici e antisociali dell’individuo e di danneggiare la società, cioè
l’insieme di tutti gli altri individui. Questo indubbiamente è un grande risultato e un grande progresso
del pensiero moderno e del pensiero laico, rispetto
all’oscurantismo del pensiero medioevale!
6.5. A questo punto si può capire e valutare meglio
il «velo del cuore» di Costanza: la fedeltà al voto
(o, meglio, alla decisione presa, alla promessa fatta),
che si vive dentro il cuore è senz’altro importante,
ma è importante soltanto per l’individuo, non per la
società: la società non avverte nessun effetto, nessun
beneficio, nessuna diminuzione della violenza causata da questo atteggiamento interiore. E il bene della società è il bene maggiore, perché è il bene di
molti individui. Per la società è importante che
l’individuo non rubi, non che l’individuo non abbia
intenzione di rubare. Il giudice e la società valutano
e si preoccupano delle azioni, non delle intenzioni.
Chi sposta il discorso sulle intenzioni, sulla riparazione di un danno mediante le intenzioni, sulla giustificazione di un delitto perché alle spalle c’erano
magari buone intenzioni agisce contro il bene della
società e vuole soltanto difendere gli interessi antisociali dell’individuo. Chi ha rubato, ha rubato; non
si può dire: è stato l’ambiente sociale a spingerlo a
rubare, quindi chi ruba non può essere punito, perché responsabile è l’ambiente sociale (che in ogni
caso, anche se colpevole, non può essere punito). E
così la colpa c’è, ma nessuno è colpevole, nessuno è
punito (o bloccato nelle sue attività criminali), i
crimini aumentano e la moltitudine degli individui è
danneggiata.
6.6. La stessa cosa vale per Francesca: certamente
un amante come Paolo era per lei più piacevole del
marito, che era frigido e le preferiva i tornei e la
caccia al falcone. Ma il politico, il credente non
possono preoccuparsi dei piaceri individuali, devono
pensare ai molti, alla società, al bene di tutti. Da
questo punto di vista la scelta della donna è da condannare. Poi anche le altre donne si comportano così, poi anche i mariti (che già tradiscono le mogli)
aumentano i tradimenti, e la società cade nel disor-
Divina commedia. Paradiso, a cura di Pietro Genesini 24
dine. Bisogna stroncare il male fin sul nascere ed evitare che si diffonda e diventi valanga inarrestabile.
La dote serviva a garantire un minimo di benessere
ai figli legittimi. Se la società produce troppi figli
illegittimi, sorgono conflitti sanguinosi, che minacciano la convivenza.
6.7. Inutile dire che la storia di Muzio Scevola e la
storia di Lorenzo sono completamente false. Esse
sono usate da Dante come punto di riferimento ideale, come esempio teorico o come esempio idealizzato di volontà assoluta. E da questo punto di vista è
di secondaria importanza che siano vere o false. Si
può capire facilmente perché sono false. Romolo e
Remo erano due ladri o due farabutti, che hanno voluto rifare il verso a Caino e ad Abele. Problemi loro. Ma al tempo dell’impero, quando i romani erano
ricchi e potenti e non si sentivano più dei figli anonimi né dei parvenu, si pensò bene di nobilitare le
origini abominevoli con storie commoventi ed eroiche: la lupa che allatta i gemelli, il ratto (o, meglio,
rapimento) delle sabine (uno stupro in massa), i tre
Orazi e i tre Curiazi, l’onestà di Cornelia ecc. Gli
etruschi erano persone civili, i romani dei selvaggi.
Muzio Scevola non era mai stato in città né conosceva le buone maniere, cioè il dialogo e le trattative. S’infiltra nelle linee avversarie e scambia un
semplice segretario per il sovrano Porsenna. Egli diviene rosso di vergogna, rosso come il fuoco. Gli
storici confondono il rosso del viso con il rosso del
fuoco. Tanto chi leggeva avrebbe giurato di essere
stato presente al braccio che bruciava! Che poi non
poteva bruciare, perché non era di legno...
6.8. Anche l’esempio del diacono Lorenzo è pubblicità spicciola delle proprie idee: agli avversari non
si concede nemmeno il diritto di parlare. Nessun
corpo resiste al dolore: o si urla o si sviene. Ma gli
agiografi non lo sapevano e comunque non se ne sarebbero preoccupati: i lettori sapevano già come erano andati i fatti. I nemici, ormai morti e sepolti,
non sarebbero risorti per contestare la versione manipolata. Allo stesso modo gli agiografi e i loro lettori inventano la storia edificante di Lorenzo, preoccupato della fede più che del corpo, che invita i suoi
persecutori a voltarlo dall’altra parte, perché da
quella è già arrostito. Costoro amano le tinte nette:
da una parte il bene assoluto (loro stessi), dall’altra
il male ugualmente assoluto (i loro avversari, che
sono aguzzini sanguinari). D’altra parte bisognava
fare pubblicità alle proprie idee e ai propri ideali
presso una plebaglia ripugnante, e non si potevano
avere tanti scrupoli. L’importante è vincere. Così
morirono i persecutori scrive quella buon’anima di
Tertulliano (160ca.-220ca.), quando il cristianesimo
riesce ad eliminare la controparte e si avvia a diventare religione dominante, anzi religione di Stato, e
inizia a perseguitare gli ex persecutori e le religioni
concorrenti. A nessun apologeta cristiano veniva in
mente o interessava il fatto che la nuova religione –
una delle tante che pullulavano tra la bassa plebe,
affascinata da fandonie, miracoli e promesse di un
futuro migliore – mettesse in pericolo la compagine
dello Stato e la sicurezza dell’impero. Anche per loro valeva il detto: «Muoia Sansone» con quel che ne
segue. Intanto l’agiografia cristiana rubava ai pagani
anche le storie edificanti ed eroiche, che secoli prima avevano inventato pro domo sua. Ai morti quelle storie non servivano più...
8. Dopo le risposte di Beatrice ai due dubbi il poeta
esprime tutta la sua gioia per i chiarimenti che ha
ricevuto (vv. 118-138). In tal modo dimostra che è
consapevole del significato metodologico del dubbio
e del fatto che si debba uscire assolutamente dal
dubbio, per giungere ad una verità precisa e dimostrata. Ciò emerge in particolare poco dopo (vv.
124-132), quando il poeta tesse la lode del dubbio,
che nasce ai piedi della verità. E l’uomo poi va di
colle in colle, scartando le risposte insufficienti, sino
a raggiungere la vetta, la risposta corretta. La conseguenza immediata è che poco dopo il poeta è preso
da un nuovo dubbio, ma Beatrice si prende un momento di pausa, tanto da cambiare canto e da iniziare la risposta nel canto successivo. La lode del dubbio si appaia con la costruzione di estese enciclopedie e di vasti sistemi teorici, capaci di abbracciare
tutta la realtà. L’idea di un sapere gerarchico e dei
collegamenti fra tutte le scienze si trova già in Aristotele: la teoria del movimento si riferisce a tutto
l’universo e permette di passare dai settori delle varie scienze alla elaborazione di un sapere iniziale,
che riguarda semplicemente i principi del sapere e
che per quanto riguarda l’universo porta ad affermare l’esistenza di un principio primo assoluto, un motore che muove tutto e che non è mosso da altro, che
è immateriale e puro pensiero, a cui si può dare il
nome popolare di Dio. Poi il cristianesimo identifica
questo Dio con il Dio dell’Antico testamento e del
Vangelo.
8.1. Questa gioia per aver appreso una nuova verità
si trova in molti passi della Divina commedia, ad
esempio poco dopo in Pd VIII, 91-93, ripreso poi in
Pd IX, 1-3. Ma la celebrazione della conoscenza si
trovava già nell’episodio di Ulisse, che abbandona
figlio, padre, moglie e regno, per andare a esplorare
il mondo disabitato (If XXVI, 85-142).
8. Il terzo dubbio formulato (vv. 136-138) è un’altra
complessa questione teologica: un voto inadempiuto
si può sostituire con altri beni, che agli occhi di Dio
risultino equivalenti? Ma Beatrice, stanca di rispondere, rimanda la risposta al canto successivo. Dopo i
primi svenimenti iniziali, il poeta trova nuovi modi
per concludere i canti. E per iniziare i nuovi canti...
Questa è una delle tante manifestazioni del principio di varietà che pervade il poema.
9. I dubbi che ricevono risposta si pongono ad un
livello più basso rispetto alle questioni scientifiche,
che sono trattate nel poema, o delle grandi teorie
come l’ordinamento morale dei tre regni dell’oltretomba, la visione della storia come decadenza (If
XIV), l’ordine dell’universo (Pd I), la storia provvidenziale dell’Impero (Pd VI).
La struttura del canto è semplice: 1) Dante ha un
dubbio: qual è la sede dei beati; 2) la donna risponde che essi sono discesi nel cielo della Luna per incontrarlo, altrimenti non avrebbe capito i diversi
gradi di beatitudine; 3) il poeta ha un altro dubbio; 
Divina commedia. Paradiso, a cura di Pietro Genesini 25
perché le anime non adempienti ai voti si trovano
nel cielo più basso, quello della luna, se hanno subìto violenza; 4) Beatrice risponde che in qualche
modo hanno accondisceso alla violenza, poiché non
sono ritornate in monastero una volta che essa era
finita; e 5) distingue la volontà assoluta, che non
accetta la violenza, e la volontà condizionata, che
accetta la violenza per evitare conseguenze più gravi; infine 6) Dante ha un altro dubbio: se il voto inadempiuto può essere compensato con qualche altro
bene; 7) Beatrice risponde nel canto successivo.
Divina commedia. Paradiso, a cura di Pietro Genesini 26
Canto VI
“Poscia che Costantin l’aquila volse
contr’al corso del ciel, ch’ella seguio
dietro a l’antico che Lavina tolse,
1
cento e cent’anni e più l’uccel di Dio
ne lo stremo d’Europa si ritenne,
vicino a’ monti de’ quai prima uscìo;
4
e sotto l’ombra de le sacre penne
governò ‘l mondo lì di mano in mano,
e, sì cangiando, in su la mia pervenne.
7
Cesare fui e son Iustiniano,
che, per voler del primo amor ch’i’ sento,
d’entro le leggi trassi il troppo e ‘l vano.
10
E prima ch’io a l’ovra fossi attento,
una natura in Cristo esser, non piùe,
credea, e di tal fede era contento;
13
ma ‘l benedetto Agapito, che fue
sommo pastore, a la fede sincera
mi dirizzò con le parole sue.
16
Io li credetti; e ciò che ‘n sua fede era,
vegg’io or chiaro sì, come tu vedi
ogni contradizione e falsa e vera.
19
Tosto che con la Chiesa mossi i piedi,
a Dio per grazia piacque di spirarmi
l’alto lavoro, e tutto ‘n lui mi diedi;
22
e al mio Belisar commendai l’armi,
cui la destra del ciel fu sì congiunta,
che segno fu ch’i’ dovessi posarmi.
25
Or qui a la question prima s’appunta
la mia risposta; ma sua condizione
mi stringe a seguitare alcuna giunta,
28
perché tu veggi con quanta ragione
si move contr’al sacrosanto segno
e chi ‘l s’appropria e chi a lui s’oppone.
31
Vedi quanta virtù l’ha fatto degno
di reverenza; e cominciò da l’ora
che Pallante morì per darli regno.
34
Tu sai ch’el fece in Alba sua dimora
per trecento anni e oltre, infino al fine
che i tre a’ tre pugnar per lui ancora.
37
E sai ch’el fé dal mal de le Sabine
al dolor di Lucrezia in sette regi,
vincendo intorno le genti vicine.
40
Sai quel ch’el fé portato da li egregi
Romani incontro a Brenno, incontro a Pirro,
incontro a li altri principi e collegi;
43
onde Torquato e Quinzio, che dal cirro
negletto fu nomato, i Deci e ‘ Fabi
ebber la fama che volontier mirro.
46
Esso atterrò l’orgoglio de li Aràbi
che di retro ad Annibale passaro
l’alpestre rocce, Po, di che tu labi.
49
Sott’esso giovanetti triunfaro
Scipïone e Pompeo; e a quel colle
sotto ‘l qual tu nascesti parve amaro.
52
Poi, presso al tempo che tutto ‘l ciel volle
redur lo mondo a suo modo sereno,
Cesare per voler di Roma il tolle.
55
E quel che fé da Varo infino a Reno,
Isara vide ed Era e vide Senna
e ogne valle onde Rodano è pieno.
58
1. «Dopo che Costantino volse l’aquila imperiale
contro il corso del cielo (=spostò la capitale dell’impero da Roma a Bisanzio), che essa aveva seguiìto
dietro l’antico (=Enea), che sposò Lavinia, 4. per
più di duecento anni l’uccello di Dio rimase nella
parte estrema dell’Europa, vicino ai monti, dai quali
in origine uscì. 7. E sotto l’ombra (=tutela) delle sacre penne di lì governò il mondo, passando di mano
in mano (=da un imperatore all’altro) e, cambiando
così, giunse nella mia mano. 10. Fui Cesare
(=imperatore) e son Giustiniano. E, per volere del
primo amore (=lo Spirito Santo) che io sento, tolsi
dalle leggi il troppo ed il vano. 13. Prima che
all’opera [legislativa] fossi intento, credevo che in
Cristo ci fosse un’unica natura, non di più, e di questa fede ero contento. 16. Ma il benedetto Agàpito,
che fu sommo pastore (=papa), con le sue parole mi
raddrizzò verso la vera fede. 19. Io gli credetti. E,
ciò che era nella sua fede, io vedo ora così chiaro,
come si vede che ogni contraddizione ha un termine
falso e l’altro vero. 22. Non appena mossi i piedi
con la Chiesa [nella vera fede], a Dio per grazia
piacque d’ispirarmi il grande lavoro, e mi dedicai
tutto ad esso. 25. Affidai le armi (=il comando
dell’esercito) a Belisario, al quale il favore del cielo
fu così congiunto, che fu segno che io dovessi distogliermi [da quel compito]. 28. Ora qui, alla prima
domanda, si conclude la mia risposta. Ma la natura
di essa mi costringe a far seguire qualche aggiunta,
31. affinché tu veda con quanta ragione (=a torto;
detto in senso ironico) si muovano contro il sacrosanto segno [dell’impero] sia il ghibellino, che se ne
appropria [per interessi di parte], sia il guelfo, che si
oppone ad esso. 34. Considera quanto valore [degli
antichi romani] l’ha reso degno di rispetto, a cominciare dal momento in cui Pallante morì per dargli il
regno. 37. Tu sai che esso fece ad Albalonga la sua
dimora per trecento anni ed oltre, finché i tre [albani] e i tre [romani] combatterono ancora per esso.
40. E tu sai che cosa fece, dal rapimento delle sabine (=da Romolo) al doloroso oltraggio di Lucrezia
(=a Tarquinio il Superbo), ad opera dei sette re, che
vinsero tutt’intorno le genti vicine. 43. Sai quel che
fece, [quando fu] portato dai grandissimi romani
[nelle guerre] contro Brenno, contro Pirro, contro gli
altri prìncipi e contro i governi collegiali (=le repubbliche). 46. Per queste [guerre] Manlio Torquato
e Lucio Quinzio, che dai riccioli trascurati fu
chiamato Cincinnato, i Decii ed i Fabii ebbero la
fama, che io volentieri onoro. 49. Esso atterrò
l’orgoglio degli arabi (=Cartagine), che dietro ad
Annibale passarono le Alpi, dalle quali, o Po, tu discendi. 52. Sotto di esso, ancor giovanetti, ottennero
il trionfo [militare] Scipione l’Africano e Pompeo
Magno; e a quel colle [di Fiesole], sotto il quale tu
nascesti, esso apparve amaro (=perché la città fu distrutta). 55. Poi, avvicinandosi il tempo in cui il cielo volle ricondurre tutto il mondo ad una pace simile
alla sua, Cesare lo impugnò per volere di Roma. 58.
E quel, che esso fece dal Varo fino al Reno (=la
conquista della Gallia) [nelle mani di Cesare], videro l’Isère, la Loira e la Senna e ogni valle, delle cui
acque il Rodano è pieno. 
Divina commedia. Paradiso, a cura di Pietro Genesini 27
Quel che fé poi ch’elli uscì di Ravenna
e saltò Rubicon, fu di tal volo,
che nol seguiteria lingua né penna.
61
Inver’ la Spagna rivolse lo stuolo,
poi ver’ Durazzo, e Farsalia percosse
sì ch’al Nil caldo si sentì del duolo.
64
Antandro e Simeonta, onde si mosse,
rivide e là dov’Ettore si cuba;
e mal per Tolomeo poscia si scosse.
67
Da indi scese folgorando a Iuba;
onde si volse nel vostro occidente,
ove sentia la pompeana tuba.
70
Di quel che fé col baiulo seguente,
Bruto con Cassio ne l’inferno latra,
e Modena e Perugia fu dolente.
73
Piangene ancor la trista Cleopatra,
che, fuggendoli innanzi, dal colubro
la morte prese subitana e atra.
76
Con costui corse infino al lito rubro;
con costui puose il mondo in tanta pace,
che fu serrato a Giano il suo delubro.
79
Ma ciò che ‘l segno che parlar mi face
fatto avea prima e poi era fatturo
per lo regno mortal ch’a lui soggiace,
82
diventa in apparenza poco e scuro,
se in mano al terzo Cesare si mira
con occhio chiaro e con affetto puro;
 85
ché la viva giustizia che mi spira,
li concedette, in mano a quel ch’i’ dico,
gloria di far vendetta a la sua ira.
88
Or qui t’ammira in ciò ch’io ti replìco:
poscia con Tito a far vendetta corse
de la vendetta del peccato antico.
91
E quando il dente longobardo morse
la Santa Chiesa, sotto le sue ali
Carlo Magno, vincendo, la soccorse.
94
Omai puoi giudicar di quei cotali
ch’io accusai di sopra e di lor falli,
che son cagion di tutti vostri mali.
97
L’uno al pubblico segno i gigli gialli
oppone, e l’altro appropria quello a parte,
sì ch’è forte a veder chi più si falli.
100
Faccian li Ghibellin, faccian lor arte
sott’altro segno; ché mal segue quello
sempre chi la giustizia e lui diparte;
103
e non l’abbatta esto Carlo novello
coi Guelfi suoi, ma tema de li artigli
ch’a più alto leon trasser lo vello.
106
Molte fiate già pianser li figli
per la colpa del padre, e non si creda
che Dio trasmuti l’arme per suoi gigli!
109
Questa picciola stella si correda
di buoni spirti che son stati attivi
perché onore e fama li succeda:
112
e quando li disiri poggian quivi,
sì disviando, pur convien che i raggi
del vero amore in sù poggin men vivi.
115
Ma nel commensurar d’i nostri gaggi
col merto è parte di nostra letizia,
perché non li vedem minor né maggi.
118
61. Quel che fece, dopo che [con Cesare] uscì da
Ravenna e passò il Rubicone, fu opera così vasta ed
estesa, che non la seguirebbero né la lingua né la
penna. 64. Esso rivolse l’esercito [di Cesare] verso
la Spagna, poi verso Durazzo e colpì così duramente
a Fàrsalo, che [persino] sul caldo Nilo (=in Egitto) si
sentì del dolore (=l’uccisione di Pompeo Magno).
67. Esso rivide [la città di] Antandro e il [fiume]
Simeonta, da dove [con Enea] si mosse, e il luogo in
cui Ettore giace [sepolto]. E poi si scosse (=riprese il
volo) con danno di Tolomeo [che perse il regno
d’Egitto]. 70. Dall’Egitto scese veloce come una
folgore su Giuba [re della Mauritania], quindi volse
nel vostro occidente, dove sentiva la tromba di guerra dei pompeiani. 73. Di quel, che fece con
l’imperatore seguente (=Ottaviano Augusto), Bruto è
testimone con Cassio all’inferno, e Modena e Perugia furono dolenti. 76. Ne piange ancora la trista
Cleopatra, che, fuggendogli davanti, prese la morte
immediata e atroce dal serpente velenoso. 79. Con
costui corse fino al Mar Rosso; con costui pose il
mondo in tanta pace, che fu chiuso il tempio di Giano. 82. Ma ciò che il segno, che mi fa parlare, aveva
fatto prima e che avrebbe fatto poi per la società
umana, che è sottoposta ad esso, 85. appare di poco
conto e oscuro (=senza gloria), se si guarda con
l’occhio chiaro e con il cuore libero [da passioni ciò
che fece] in mano al terzo imperatore (=Tiberio),
88. perché la giustizia [sempre] viva, che m’ispira,
gli concesse, in mano a quel che io dico (=Tiberio),
la gloria di fare [giusta] vendetta alla sua ira [per il
peccato originale]. 91. Ora qui meravìgliati di ciò
che ripeto: dopo, con Tito, corse a far [giusta] vendetta della vendetta del peccato antico. 94. E,
quando il dente longobardo morse la santa Chiesa,
sotto le sue ali Carlo Magno vincendo la soccorse.
97. Ormai puoi giudicare di quelli, che io accusai
più sopra, e dei loro errori, che sono la causa di tutti
i vostri mali. 100. I guelfi oppongono i gigli gialli
[di Francia] al simbolo dell’impero; i ghibellini si
appropriano di quel simbolo [per farne un simbolo]
di partito, così che è difficile vedere chi sbaglia di
più. 103. Facciano i ghibellini, facciano la loro attività [politica] sotto un altro segno, perché segue
sempre male quel segno colui che lo separa dalla
giustizia. 106. E non l’abbatta questo nuovo re Carlo II d’Angiò con i suoi guelfi, ma abbia timore degli artigli, che tolsero l’orgoglio a leoni (=sovrani)
più potenti. 109. Molte volte già piansero i figli per
la colpa del padre, e non si creda che Dio cambi le
armi (=il simbolo dell’impero) con i suoi gigli! 112.
Questa piccola stella (=Mercurio) si adorna dei buoni spiriti, che sono stati attivi e che perciò hanno lasciato onore e fama sulla terra. 115. Quando i desideri poggiano qui, deviando così [da Dio], allora i
raggi del vero amore devono rivolgersi meno intensi
verso l’alto. 118. Ma una parte della nostra letizia
consiste nel veder commisurate le ricompense con il
merito, perché non le vediamo né minori né maggiori. 
Divina commedia. Paradiso, a cura di Pietro Genesini 28
Quindi addolcisce la viva giustizia
in noi l’affetto sì, che non si puote
torcer già mai ad alcuna nequizia.
121
Diverse voci fanno dolci note;
così diversi scanni in nostra vita
rendon dolce armonia tra queste rote.
124
E dentro a la presente margarita
luce la luce di Romeo, di cui
fu l’ovra grande e bella mal gradita.
127
Ma i Provenzai che fecer contra lui
non hanno riso; e però mal cammina
qual si fa danno del ben fare altrui.
130
Quattro figlie ebbe, e ciascuna reina,
Ramondo Beringhiere, e ciò li fece
Romeo, persona umìle e peregrina.
133
E poi il mosser le parole biece
a dimandar ragione a questo giusto,
che li assegnò sette e cinque per diece,
136
indi partissi povero e vetusto;
e se ‘l mondo sapesse il cor ch’elli ebbe
mendicando sua vita a frusto a frusto,
139
assai lo loda, e più lo loderebbe”. 142
121. Così la viva giustizia [di Dio] addolcisce il desiderio [di beatitudine], tanto che non può mai essere volto ad alcun atteggiamento d’invidia. 124. Voci
diverse fanno dolci note, così diversi gradi [di beatitudine] nella nostra condizione producono una dolce
armonia tra questi cieli. 127. E dentro questa margherita (=Mercurio) risplende la luce di Romeo di
Villanova, del quale l’opera grande e bella fu mal
gradita. 130. Ma i baroni di Provenza, che operarono contro di lui [calunniandolo], non hanno riso,
[poiché caddero sotto gli angioini]. Perciò cammina
(=agisce) male chi considera dannoso [per sé] il ben
fare degli altri. 133. Quattro figlie ebbe [il conte]
Raimondo Berengario, e ciascuna divenne regina.
Ciò gli fece (=gli fu ottenuto da) Romeo, persona
umile e straniera. 136. E poi le parole ingiuste [dei
cortigiani invidiosi] lo spinsero a chiedere i conti a
questo giusto, che gli consegnò sette più cinque al
posto di dieci. 139. Quindi se ne partì povero e vecchio. E, se il mondo sapesse la forza d’animo che
egli ebbe nel mendicare la sua vita a tozzo a tozzo,
142. molto lo loda, e di più lo loderebbe.»
I personaggi
Flavio Valerio Costantino il Grande (280-337) è
imperatore dal 306. Con l’editto di Milano (213)
pone fine alle persecuzioni contro i cristiani, concede loro la libertà religiosa ed anzi fa del cristianesimo la religione di Stato. Partecipa personalmente al
concilio di Nicea (325) e reprime con ferocia l’eresia donatista. Nel 326 sposta la capitale dell’Impero
da Roma a Bisanzio, poi Costantinopoli (oggi Istanbul). Trasforma l’Impero romano in romano-cristiano, e la monarchia in potere assoluto di origine divina. Si converte al cristianesimo poco prima di morire. Dante lo colloca nel cielo di Giove (Pd XX, 55-
60), ma lo ritiene responsabile di aver spostato la
capitale contr’al corso del ciel e di aver donato al
papa la città di Roma e i territori circostanti, dando
inizio al potere temporale della Chiesa (If XIX, 115-
117).
Giustiniano (482-565) diventa imperatore dell’impero romano d’oriente nel 527. Grazie a valenti collaboratori riforma l’amministrazione statale e riorganizza l’esercito. Riconquista l’Africa ai vandali
(532-34); l’Italia agli ostrogoti (535-53); e parte
della Spagna ai visigoti (554). La guerra grecogotica provoca gravi distruzioni nella penisola.
L’Italia è conquistata, ma resta soltanto per pochi
anni sotto l’impero d’oriente: nel 569 la parte settentrionale è conquistata dai longobardi, che si spingono anche verso i territori pontifici. Fa costruire la
basilica di Santa Sofia a Costantinopoli, di San Vitale e di Sant’Apollinare in Classe a Ravenna. La
sua opera maggiore è il Corpus juris civilis justinianei (529-534), che raccoglie e risistema in un
corpo omogeneo tutte le leggi e i senato consulti romani.
Pallante, Romolo, Tarquinio, Orazi e Curiazi, C.
Giulio Cesare, Ottaviano Augusto ecc. sono i personaggi più significativi della storia di Roma.
Cleopatra, regina d’Egitto, si allea con Antonio
contro Ottaviano. Quando Ottaviano sconfigge Antonio, si suicida (30 a.C.).
Carlo II d’Angiò (1285-1308) succede al padre
Carlo I sul trono del regno di Napoli.
Romeo di Villanova (1170ca.-1250) è ministro e
gran siniscalco di Raimondo Beringhieri (o Berengario) IV, ultimo duca di Provenza. Per il conte riconquista Nizza e soprattutto assicura matrimoni
vantaggiosi alle quattro figlie, che sposano quattro
sovrani: Luigi IX, re di Francia; Enrico III, re d’Inghilterra; Riccardo di Cornovaglia, re di Germania;
Carlo I d’Angiò, re di Sicilia. L’ultima va in sposa a
Carlo I d’Angiò, quando il conte è ormai morto. Al
marito porta in dote la Provenza. Quella delle sue
umili origini e della vecchiaia vissuta in povertà è
una leggenda di poco posteriore alla sua morte.
Commento
1. Il canto ha una struttura molto semplice: Giustiniano traccia la storia dell’Impero, che si sviluppa
sotto la supervisione della Provvidenza divina. Infine racconta la storia di Romeo di Villanova, che,
calunniato dai cortigiani presso il suo datore di lavoro, presenta il resoconto e se ne va a mendicare un
pezzo di pane. La storia dell’Impero incomincia con
Enea, che fugge da Troia. Ha l’inizio vero e proprio
con Giulio Cesare ed Ottaviano Augusto, i fondatori
dell’Impero. Ha un momento particolarmente significativo con la distruzione di Gerusalemme ad opera
di Tito e con la dispersione degli ebrei. Prosegue
con l’infelice decisione dell’imperatore Costantino
di spostare la capitale dell’Impero da Roma a Bisanzio. Riprende con Carlo Magno. E si conclude
con l’invettiva dell’imperatore contro guelfi e ghibellini dei tempi di Dante.
1.1. La storia dell’Impero s’interseca però con la
storia della Chiesa, l’altra istituzione voluta da Dio: 
Divina commedia. Paradiso, a cura di Pietro Genesini 29
Ottaviano Augusto fa chiudere il tempio di Giano
poiché l’Impero è pacificato (è sottinteso che sotto
di lui nasce Gesù Cristo); Tito punisce gli uccisori
di Cristo; Carlo Magno accorre in aiuto della Chiesa
contro i longobardi. Alla storia della Chiesa erano
stati dedicati altri canti, in particolare Pg XXXII:
Beatrice la presenta in sette riquadri, che si allacciano all’Apocalisse di san Giovanni.
2. Giustiniano, come tutti i personaggi che cita, non
è attore né protagonista della storia. È soltanto lo
strumento della Provvidenza. Il vero attore è la
Provvidenza divina, che usa gli uomini per i suoi fini superiori, metastorici. La storia umana quindi ha
un supervisore, che è Dio stesso o quella sua emanazione che è la Provvidenza. La visione della storia
pagana, che Dante mette in bocca all’imperatore,
permette di capire perché il mondo cristiano ha ritenuto fin dai primi secoli che ci fosse continuità tra
mondo pagano e mondo cristiano: non si poteva distruggere la ricchezza della cultura pagana, il cristianesimo era venuto semplicemente a completarla,
portando la fede e integrandola con la fede. Tutto
ciò succede una volta che sono passati i primi decenni di duro scontro fra valori romani e valori cristiani. E sarebbe dovuto succedere inevitabilmente,
una volta che gli intellettuali pagani si convertivano
alla nuova fede: non potevano assolutamente dimenticare la loro cultura. In tal modo l’enorme patrimonio della cultura pagana confluisce in quella cristiana. E gli stessi Vangeli sono letti in termini filosofici, cioè in termini pagani... Anzi, caduto l’impero
romano d’occidente, tocca alla Chiesa il compito di
riempire lo spazio lasciato libero dallo Stato e garantire l’incolumità della popolazione dalle aggressioni dei barbari invasori. Un compito svolto molto
bene: verso il 500 sorge e si diffonde la civiltà e la
cultura dei monasteri e la visione della vita di san
Benedetto da Norcia: «Prega e lavora». La Chiesa
plasma con i suoi valori l’Europa fin dopo il Mille,
quando la società si riprende. E anche nei secoli
successivi, senza che gli Stati nazionali (1050-1492)
riescano o vogliano farle concorrenza.
3. Dante dedica a C. Giulio Cesare, che considera il
fondatore dell’Impero, ben 18 versi (vv. 55-72). A
Bartolomeo e a Cangrande della Scala, signori di
Verona, che lo ospitano, rispettivamente 6 e 18 (Pd
XVII, 70-75 e 76-93); alla famiglia Malaspina, che
ugualmente lo ospita, 12 (Pg VIII, 121-132). La
conquista della Gallia è vista positivamente: Cesare
conquista e pacifica l’Europa, così che l’impero possa garantire la pace (con Augusto il tempio di Giano
è chiuso). Gli uccisori di Cesare, Bruto e Cassio, sono condannati ad essere maciullati con Giuda, traditore di Cristo, dallo stesso Lucifero, nelle sue tre
bocche (If XXXIV, 61-69).
4. Tito, distruggendo Gerusalemme, fa «giusta vendetta del peccato antico», cioè punisce giustamente
l’antico crimine. L’imperatore ripete due volte la
frase (vv. 90 e 93). Fin dai primi secoli d.C. sorge
una questione teologica: Gesù Cristo era uomo o Dio? La differenza aveva conseguenze pratiche immense: nel primo caso gli ebrei avevano ucciso soltanto un uomo; nel secondo caso avevano ucciso lo
stesso Dio. Il primo era un peccato veniale, ma il secondo era mortale. Dovevano essere puniti ed espiare la loro colpa. Perciò fu giusto che Tito distruggesse il tempio e la città di Gerusalemme (70 d.C.).
Gli ebrei potevano dire che di fatto essi avevano soltanto condannato Gesù Cristo, che non avevano eseguito la condanna, che egli era andato contro le leggi romane e contro le loro leggi, affermando di essere il Messia. Potevano anche dire che era stato assegnato loro questo – ingrato – compito fin dall’eternità e che perciò non erano responsabili di quanto
era successo. Potevano anzi aggiungere che, se essi
non l’avessero condannato, non si sarebbe riaperto il
dialogo con Dio. O potevano rovesciare la questione: se essi non facevano uccidere Gesù Cristo dai
romani, sarebbero stati forse accusati di non avere
permesso la nuova alleanza tra Dio e gli uomini? E
poi continuare: era stato Dio a volersi incarnare; che
colpa ne avevano essi? E, comunque, per loro Gesù
Cristo era un imbroglione: stanno ancora aspettando
pazientemente il Messia. Sta di fatto che i cristiani
li ritengono colpevoli di lesa divinità, di deicidio, e
li trattano di conseguenza. I romani, che hanno eseguito la sentenza di morte, sono invece ritenuti non
responsabili: sono semplici esecutori di un giudizio
di condanna pronunciato da altri. Gli ebei quindi
sono i mandanti dell’omicidio. Dante – come tutto il
Medio Evo – ritiene giusta la condanna. Già prima
di lui i crociati si erano proposti di andare a punire
coloro che avevano ucciso Gesù Cristo (1097). Se
non li trovavano, si accontentavano di punire i loro
immediati discendenti. Erano passati 1.063 anni, ma
la colpa e la punizione non erano andate in prescrizione...
4.1. Tutto ciò mostra la solidalità della colpa e della conseguente punizione. Coloro che avevano materialmente condannato Gesù Cristo erano soltanto
il gran sacerdote e il sinedrio. Il popolo era stato
senz’altro strumentalizzato e istigato. Quindi soltanto il gran sacerdote ed il sinedrio dovevano essere
responsabili e colpevoli della condanna. Ma il giudizio dei posteri è implacabile: tutti sono colpevoli
e tutti devono pagare. Fino alla fine dei secoli.
4.2. Si tratta di un errore di logica, più precisamente, di logica giuridica? Niente affatto, nessun errore: in logica una caratteristica si trasmette in tutti i
passaggi successivi; e nel Genesi (3, 1-24) la colpa
di Adamo ed Eva si trasmette ai figli, che non sono
colpevoli ma che sono figli di quei genitori, perciò
ereditano le loro caratteristiche, quali che siano. La
colpa dei genitori è ereditaria come il contenuto di
un testamento o come il codice genetico. Nessuno ha
niente da obiettare sul carattere ereditario dei geni;
e sulle caratteristiche che riceve, contro la sua volontà, dai genitori e dalla stirpe. Invece è un fatto
eccezionale e del tutto incongruo che si possa respingere un’eredità se i debiti superano i crediti: i
creditori sarebbero danneggiati, e ciò non è giusto
(O forse peggio per loro che si sono fidati e si sono
fatti buggerare?). Un padre potrebbe far debiti per sé
o anche per i figli, tanto avrebbero – lui e loro –
questa scappatoia per farla franca... 
Divina commedia. Paradiso, a cura di Pietro Genesini 30
4.3. Nel caso del Genesi poi il giudice che condanna Adamo ed Eva non è un giudice qualsiasi, è lo
stesso Dio, che è somma potestà, somma sapienza e
primo amore (If III, 5-6). La Bibbia però ribadisce
più volte l’idea che le colpe dei padri ricadano sui
figli: Es 20, 5; e Lam 5, 7.
4.4. Sùbito dopo Giustiniano ribadisce il concetto
(vv. 109-110): i discendenti di Carlo II pagheranno
per le colpe paterne. Il caso degli ebrei non è unico.
4.5. Dante punisce nell’inferno Caifa, il suocero
Anna e gli altri membri del sinedrio, che hanno condannato Gesù Cristo (If XXIII, 109-123). Li mette
tra gli ipocriti. Gli ipocriti sono chiusi in una cappa
di piombo e sono condannati a camminare. Essi invece sono crocifissi su una croce posta per terra sul
percorso degli ipocriti, che li calpestano ogni volta
che passano. La legge del contrappeso è rispettata:
hanno crocifisso ed ora sono crocifissi; hanno disprezzato ed ora sono disprezzati.
5. La punizione degli ebrei da parte di Tito, che
Dante considera giusta, si presta a due ordini di osservazioni: a) gli ebrei vanno puniti, anche se non
sapevano di uccidere Dio, vanno puniti perché non
si può lasciare una colpa impunita; ciò vale per gli
ebrei come per i colpevoli di altri reati; la giustizia
va applicata in ogni caso, perché essa è la condizione imprescindibile della vita civile (presso il mondo
antico ma anche nel mondo moderno vale il principio che ignorantia legis non est excusatio); b) la
colpa dei padri ricade sui figli, come dice la Bibbia,
perciò è giusto che paghino sia i diretti uccisori di
Cristo, sia gli ebrei al tempo di Tito, sia gli ebrei di
tutti i tempi. Insomma secondo la visione antica e
medioevale della giustizia esiste una solidalità nella
colpa e nella pena. Il motivo di questa solidalità è
fondato e comprensibile, ed è legato alla concezione
della famiglia: nel mondo antico e medioevale non
esiste l’individuo, esiste soltanto la famiglia, la
gens, la tribù, e l’individuo non agisce mai a suo
nome, per sé, ma quale componente del suo gruppo.
Le sue colpe o i suoi meriti diventano quindi colpe e
meriti del gruppo a cui appartiene. D’altra parte il
gruppo è responsabile e deve controllare l’operato
dell’individuo: è impensabile che l’individuo agisca
di testa sua. Perciò il gruppo è colpevole dei crimini
dell’individuo.
5.1. Oggi invece l’individuo vive staccato dal gruppo ed è perciò – apparentemente – responsabile delle sue azioni. Egli però è sottratto alla responsabilità
per le sue azioni, perché esse – si dice – sono condizionate dall’ambiente sociale in cui vive. È quindi
responsabile l’ambiente. Tuttavia l’ambiente sociale
non è materialmente punibile: non ha commesso
l’azione, è indeterminato e quantitativamente è meno responsabile dell’individuo. Perciò il reato resta
impunito e la società è danneggiata. In particolare è
danneggiato l’individuo, che ha subìto il reato del
primo. Così la giustizia resta disattesa e la non punibilità incrementa i reati.
6. Romeo di Villanova ottiene il massimo per il suo
datore di lavoro e da questi ottiene il minimo, cioè
niente, anzi meno di niente: in vecchiaia, quindi
quando è più bisognoso, deve andarsene dalla corte
e mendicare un pezzo di pane. Non può più restare,
neanche dimostrando che si è comportato bene: il
datore di lavoro ha creduto agli altri cortigiani, pertanto il rapporto di reciproca fiducia si è interrotto.
Le dimostrazioni provengono dalla ragione, non dal
cuore, perciò non sono mai del tutto persuasive. Ma
poi, anche se in ritardo, tutti riconoscono la sua rettitudine. Il giusto che è calunniato per il suo comportamento e che perciò subisce ingiustizia è uno
dei motivi che più hanno successo nel Medio Evo. Il
motivo del successo è facile da intuire: gli ascoltatori s’identificavano prima nel giusto calunniato ingiustamente e poi nel giusto che riceveva un riconoscimento postumo del suo buon comportamento.
6.1. I medioevali andavano pazzi per queste storie,
che proiettavano sui personaggi che acquistavano
una certa fama. Il caso di Romeo è significativo: gli
vengono manipolate sia le origini (gli sono attribuite
umili origini), sia la vecchiaia (deve andarsene a
mendicare un tozzo di pane, quando ne ha più bisogno e quando incontra più difficoltà). Tra i due estremi manipolati, e con questi contrastante, essi ponevano un comportamento onesto e disinteressato,
totalmente dedito alla persona, che poi ricambiava
con il male il bene ottenuto. La colpa però non era
di questa persona, ma di coloro che vivevano a fianco del malcapitato, i quali erano invidiosi delle sue
capacità e della sua dedizione.
6.2. Romeo di Villanova rimanda a Pier delle Vigne, che è calunniato dagli altri cortigiani e che perciò commette un atto ingiusto – il suicidio – contro
se stesso, che era giusto (If XIII, 55-78). Dante celebra lo Stato, l’imperatore, la vita nelle corti, ma è
capace di osservare anche gli aspetti negativi di tale
vita. E in un modo o nell’altro li indica, insistendo
però non sui colpevoli, ma sui colpiti, su coloro che
sono danneggiati, per sottolinearne la grandezza morale o la capacità di sopportare pazientemente le calunnie subìte. Queste storie di buone azioni, contraccambiate con sventure provocavano l’identificazione dei lettori o degli ascoltatori.
7. Dante celebra l’Impero perché l’Impero è necessario. A causa del peccato originale l’uomo ha la volontà indebolita, perciò non è più capace di raggiungere da solo i fini che Dio ha stabilito per lui.
Ha bisogno di due guide: l’Impero che lo conduce
alla salvezza e alla felicità terrena, assicurandogli
pace e giustizia sociale, e la Chiesa che lo conduce
alla salvezza e alla felicità ultraterrena. Impero e
Chiesa sono quindi due istituzioni necessarie, perciò
positive. E, se l’Impero è stato voluto da Dio, la storia umana deve avere un filo conduttore, anch’esso
voluto da Dio. Per questo motivo Giustiniano (e,
dietro a lui, Dante) fa la storia dell’Impero rintracciando in essa il segno della presenza della Provvidenza e considerando strumenti della Provvidenza
tutti i grandi personaggi della storia preromana, romana e barbara, fino al suo tempo. Ben inteso, spesso i segni della Provvidenza sono incomprensibili e
imperscrutabili, perciò l’aquila imperiale dalla Troade giunge nel Lazio e da Roma poi si sposta di
nuovo ad oriente, a Costantinopoli. Oppure nel presente il potere imperiale è nelle mani di personaggi 
Divina commedia. Paradiso, a cura di Pietro Genesini 31
inetti come Enrico VII di Lussemburgo o come quelli di casa d’Asburgo. In questo caso l’uomo – Dante
compreso – deve rassegnarsi e chinare il capo davanti ai disegni di Dio, che egli non può conoscere
né comprendere e che deve soltanto accettare.
8. Giustiniano, che è grande imperatore (quindi un
politico di professione) ed anche grande giurista (ha
raccolto le leggi e i decreti), è la figura più adatta
per fare la storia dell’Impero e soprattutto per svolgere la funzione di giudice dei guelfi e dei ghibellini contemporanei al poeta. La condanna degli uni
come degli altri risulta più forte e più efficace.
9. Pd VI conclude i canti politici: quello dell’Inferno dedicato a Firenze, quello del Purgatorio dedicato all’Italia, questo dedicato all’Impero. Il poeta
affronta i problemi dal piccolo al grande, dalla città
comunale in cui è nato e vissuto, alla comunità più
vasta che deve raccogliere tutte le popolazioni
d’Europa. La situazione che gli appare sotto gli occhi è disastrosa e richiede interventi radicali. Firenze è dilaniata dalle lotte intestine tra i guelfi bianchi
e i guelfi neri (If VI, 58-87). L’Italia è ugualmente
dilaniata dalle fazioni politiche, inoltre è sconvolta
dalla Chiesa che invade il potere politico e dal potere politico che è lontano (Pg VI, 91-117). L’Impero
ormai di fatto non esiste più: gli imperatori tedeschi
hanno poco potere, poco prestigio, sono inetti o si
occupano soltanto della Germania. Perciò il poeta
ne fa la storia e mette in bocca a un grande imperatore del passato parole di durissima condanna verso i
guelfi, che si schierano con la Francia contro l’Impero, e verso i ghibellini, che usano il simbolo imperiale per interessi di parte (Pd VI, 97-111). L’idea
di uno Stato universale (che nella realtà è in crisi,
aggredito dalla Chiesa e dagli Stati nazionali) resiste ed affascina il poeta, che vuole i cristiani uniti
nella fede, ma anche uniti sotto le stesse insegne imperiali. E vuole l’impero anche se vede le miserie
delle corti: Pier delle Vigne è costretto a suicidarsi
(If XIII, 58-75), Romeo di Villanova è costretto ad
andarsene (Pd VI, 133-142). Tuttavia il rinnovamento spirituale, sia politico sia religioso, è vicino:
il poeta ritiene che questo sia la missione che gli è
stata assegnata con il viaggio nell’oltretomba (Pd
XVII, 100-142), che compie per terzo, dopo Enea e
dopo san Paolo (If II, 10-36).
9.1. Il canto rimanda a un canto politico particolare,
il canto L, cioè Pg XVI, il canto di Marco Lombardo, un personaggio che non ha lasciato notizie di sé.
Marco, addolorato, si chiede: «Le leggi son, ma chi
pon mano ad esse?» (v. 97); e quindi indica nella
Chiesa che invade il potere politico e nel potere politico che invade il potere spirituale la causa del disordine nella società: «Soleva Roma, che ‘l buon
mondo feo, Due soli aver, che l’una e l’altra strada
Facean vedere, e del mondo e di Deo. L’un l’altro
ha spento; ed è giunta la spada Col pasturale, e l’un
con l’altro insieme Per viva forza mal convien che
vada; Però che, giunti, l’un l’altro non teme: Se non
mi credi, pon mente a la spiga, Ch’ogn’erba si conosce per lo seme» («Roma, che fece il mondo civile,
era solita avere due soli, che facevano vedere l’una
e l’altra strada, quella del mondo e quella di Dio.
Un sole ha spento l’altro; ed è giunta la spada con il
pastorale; ed il primo, [messo] insieme a viva forza
con il secondo, è destinato a procedere male, poiché, se sono riuniti [nella stessa persona], uno non
teme più l’altro. Se non mi credi, poni mente alla
spiga, poiché ogni erba si riconosce per le [caratteristiche del] seme [che l’ha generata]») (Pg XVI, 106-
114).
9.2. La teoria qui esposta è detta teoria dei due soli.
Essi sono il papa (il pastorale) e l’imperatore (la
spada). Ognuno di essi indicava la strada specifica e
guidava l’uomo. Tra loro non esisteva conflitto, perché ognuno stava al suo posto, non invadeva l’ambito dell’altro e svolgeva il suo compito. Ma – lamenta Marco Lombardo – il papato ha invaso l’ambito
imperiale e non è bene che il papa abbia nelle sue
mani il potere spirituale e quello temporale. Ciò è
contro la natura e dà luogo ad arbitri.
9.3. L’invettiva, dolente, va messa insieme con il
rimprovero che il poeta muove a Costantino: «Ahi,
Costantin, di quanto mal fu matre, Non la tua conversion, ma quella dote (=Roma e i territori circostanti) Che da te prese il primo ricco patre!» («Ahi,
o Costantino, di quanto male fu causa, non la tua
conversione [al cristianesimo], ma quella dote che
da te prese il primo ricco padre, papa Silvestro I!»)
(If XIX, 115-117). Una critica dello stesso tipo si
trova nell’invettiva contro i signori d’Italia nei versi
in cui il poeta se la prende con la Chiesa che ha invaso il potere civile: «Ahi gente che dovresti esser
devota, E lasciar seder Cesare in la sella, Se bene
intendi ciò che Dio ti nota, Guarda come esta fiera è
fatta fella Per non esser corretta da li sproni, Poi che
ponesti mano a la predella» («Ahi, o gente [di Chiesa], che dovresti esser devota e lasciar sedere Cesare
(=l’imperatore) sulla sella, se comprendi bene quello
che Dio ti dice nel Vangelo, guarda come questa
fiera (=il cavallo, cioè l’Italia) è divenuta ribelle,
perché non è [più] guidata con gli sproni, dopo che
tu impugnasti le briglie») (Pg VI, 91-96).
10. La storia dell’Impero qui delineata va confrontata con la storia delle quattro età dell’uomo delineata
in If XIV, 94-120, e con la storia profetica della
Chiesa delineata in Pg XXXII, 106-160. Le tre storie vanno lette simultaneamente e tra loro integrate.
Sulla storia dell’umanità, che è storia di decadenza
da una mitica età dell’oro alla corruzione del presente, il poeta proietta la storia della Chiesa e la storia dell’Impero, le due istituzioni che Dio ha suscitato per permettere all’uomo di conseguire la felicità
terrena e quella ultraterrena.
11. Il canto rimanda alla concerzione della storica
professata dalla Chiesa o dal cristianesimo: la storia
umana è storia di salvezza, dalla crezione del mondo e dei progenitori dell’umanità fino alla fine del
mondo e al giudizio universale; essa è retta dalla divina Provvidenza, poiché gli uomini da soli sono incapaci di raggiungere i fini stabiliti da Dio. Sulla
falsariga di questa visione provvidenziale della storia il mondo laico costruisce la sua visione della storia. Copiare è più facile che creare. Per Vico la storia è paragonabile a una spirale: i momenti successivi riproducono ad un livello più elevato i momenti 
Divina commedia. Paradiso, a cura di Pietro Genesini 32
precedenti; la storia è quindi progresso, ma non lineare. Per gli illuministi (1730-1790) la storia è progresso continuo e inarrestabile; in tal modo essi affermano come inarrestabile e storicamente legittimo
il dominio sociale della borghesia. Per F.W. Hegel
(1770-1831) la storia è il dispiegarsi nel mondo dello Spirito Assoluto, una divinità laica che sostituiva
la divinità del popolino ignorante che credeva alle
favole della religione. Per K. Marx (1818-1883), un
giornalista di second’ordine che si spacciava per rivoluzionario e per economista, la storia era storia di
lotte di classe, che si sarebbe conclusa con la conquista del potere politico da parte del proletariato e
con l’istaurazione di una società senza classi. Insomma il paradiso laico in terra… A. Comte (1798-
1857) era invece su posizioni scientiste: grazie alla
sociologia l’uomo poteva realizzare il terzo stato
della storia umana, quello positivo, dopo lo stato
teologico e quello metafisico. Anche qui una storia
ottimistica e progressiva. Ch. Darwin (1809-1882)
era invece a favore della selezione naturale e
dell’affermazione del più adatto, che riguardavano
sia le piante e gli animali, sia l’uomo. Come diceva
Platone, l’uomo ha bisogno di favole per vivere. E
che siano favole religiose o favole laiche, poco inporta. Senza favole o, con linguaggio più elevato,
senza speranza l’uomo percepirebbe la sua vita come vuota e senza senso. Resta i problema: il pensiero laico moderno, ammesso che esista, esisterebbe
senza le grandi costruzioni filosofiche e teologiche
inalzate dai pensatori cristiani?
12. Il canto ha la stessa struttura di If XXXIII: inizia
in medias res (Giustiniano fa la storia dell’impero) e
continua con argomenti attinenti (le critiche a guelfi
e a ghibellini; e la storia edificante di Romeo di Villanova). Ugualmente If XXXIII inizia in medias res
(il conte Ugolino della Gherardesca racconta la sua
storia) e continua con argomenti attinenti (l’invettiva contro i pisani; l’incontro con frate Alberigo dei
Manfredi che racconta il suo tradimento e quello di
Branca Doria; l’invettiva contro i genovesi).
La struttura del canto è semplice: 1) l’imperatore
Giustiniano tratteggia la storia dell’Impero da Enea
a Giulio Cesare, da Ottaviano Augusto a Tiberio, a
Carlo Magno; poi 2) critica i guelfi (che si oppongono all’Impero) e i ghibellini (che usano il simbolo
dell’Impero per interessi di parte) dei tempi di Dante; infine 3) tesse l’elogio di Romeo di Villanova:
calunniato dai baroni, mostra al conte Raimondo
Berengario di avere sposato le figlie a quattro sovrani e di avere aumentato il patrimonio; 4) poi lascia il
conte, per andare a vivere mendicando un tozzo di
pane.
Divina commedia. Paradiso, a cura di Pietro Genesini 33
Canto VIII
Solea creder lo mondo in suo periclo
che la bella Ciprigna il folle amore
raggiasse, volta nel terzo epiciclo;
1
per che non pur a lei faceano onore
di sacrificio e di votivo grido
le genti antiche ne l’antico errore;
4
ma Dione onoravano e Cupido,
quella per madre sua, questo per figlio,
e dicean ch’el sedette in grembo a Dido;
7
e da costei ond’io principio piglio
pigliavano il vocabol de la stella
che ‘l sol vagheggia or da coppa or da ciglio.
10
Io non m’accorsi del salire in ella;
ma d’esservi entro mi fé assai fede
la donna mia ch’i’ vidi far più bella.
13
E come in fiamma favilla si vede,
e come in voce voce si discerne,
quand’una è ferma e altra va e riede,
16
vid’io in essa luce altre lucerne
muoversi in giro più e men correnti,
al modo, credo, di lor viste interne.
19
Di fredda nube non disceser venti,
o visibili o no, tanto festini,
che non paressero impediti e lenti
22
a chi avesse quei lumi divini
veduti a noi venir, lasciando il giro
pria cominciato in li alti Serafini;
25
e dentro a quei che più innanzi appariro
sonava ‘Osanna’ sì, che unque poi
di riudir non fui sanza disiro.
28
Indi si fece l’un più presso a noi
e solo incominciò: “Tutti sem presti
al tuo piacer, perché di noi ti gioi.
31
Noi ci volgiam coi principi celesti
d’un giro e d’un girare e d’una sete,
ai quali tu del mondo già dicesti:
34
‘Voi che ‘ntendendo il terzo ciel
movete’;
e sem sì pien d’amor, che, per piacerti,
non fia men dolce un poco di quiete”.
37
Poscia che li occhi miei si fuoro offerti
a la mia donna reverenti, ed essa
fatti li avea di sé contenti e certi,
40
rivolsersi a la luce che promessa
tanto s’avea, e “Deh, chi siete?” fue
la voce mia di grande affetto impressa.
43
E quanta e quale vid’io lei far piùe
per allegrezza nova che s’accrebbe,
quando parlai, a l’allegrezze sue!
46
Così fatta, mi disse: “Il mondo m’ebbe
giù poco tempo; e se più fosse stato,
molto sarà di mal, che non sarebbe.
49
La mia letizia mi ti tien celato
che mi raggia dintorno e mi nasconde
quasi animal di sua seta fasciato.
52
Assai m’amasti, e avesti ben onde;
che s’io fossi giù stato, io ti mostrava
di mio amor più oltre che le fronde.
55
Quella sinistra riva che si lava
di Rodano poi ch’è misto con Sorga,
per suo segnore a tempo m’aspettava,
58
1. Il mondo soleva credere con suo pericolo che la
bella ciprigna (=Venere) irraggiasse il folle amore
[dei sensi], girando nel terzo epiciclo (=cielo). 4.
Perciò le genti antiche [avvolte] nell’antico errore
non tributavano soltanto a lei l’onore di sacrifici e di
preghiere votive, 7. ma onoravano anche Dióne e
Cupìdo, quella come sua madre, questo come figlio.
Dicevano che egli sedette in grembo a Didone; 10. e
da costei, dalla quale io faccio iniziare [il mio canto], prendevano il nome della stella, che il sole vagheggia [standole] ora dietro (=alla sera) ora davanti
(=al mattino). 13. Io non mi accorsi di salire in essa,
ma d’esserci dentro mi fece assai fede la mia donna,
che io vidi farsi più bella. 16. E, come in una fiamma si vede una scintilla e come in una voce si distingue la [seconda] voce, quando una è ferma e
l’altra si alza e si abbassa [di nota], 19. così io vidi
in quella luce [di Venere] altre luci (=i beati) muoversi in una danza circolare, correndo [chi] più e
[chi] meno, secondo – io credo – la loro visione interiore [di Dio]. 22. Da una nuvola fredda non discesero vènti, visibili o invisibili, tanto rapidi, che
non apparissero impediti e lenti 25. a chi avesse visto quelle luci divine venire a noi, interrompendo la
danza circolare prima iniziata nel cielo dei Serafini
(=l’empìreo). 28. Dentro a quelle luci, che apparvero per prime, risuonava «Osanna!», così che poi non
fui mai senza (=ebbi sempre) il desiderio di riudirlo.
31. Quindi una luce (=Carlo Martello d’Angiò) si
fece più vicina a noi e cominciò [a parlare] da sola:
«Siamo tutti pronti a compiacerti, affinché tu gioisca di noi. 34. Noi ci muoviamo con i Principati in
un unico giro, in un unico ritmo e in un’unica sete
[di Dio]. Ad essi tu [quand’eri] nel mondo ti rivolgesti dicendo: 37. O voi, che con la sola forza
dell’intelletto muovete il terzo cielo (=Venere). E
siamo così pieni d’amore, che, per compiacerti, non
sarà meno dolce un po’ di quiete». 40. Dopo che i
miei occhi si volsero riverenti alla mia donna ed ella
li fece contenti e sicuri della sua approvazione, 43.
si rivolsero alla luce, che si era tanto promessa, e:
«Deh, chi siete?» disse la mia voce, improntata a
grande affetto. 46. Io vidi l’anima farsi più grande e
più splendente per la nuova allegrezza che si aggiunse alla sua allegrezza, quando parlai! 49. Così
divenuta, mi disse: «Il mondo mi ebbe giù per poco
tempo; e, se questo tempo fosse stato maggiore, molto male non ci sarebbe. 52. La mia letizia mi tiene
celato a te: m’irraggia intorno e mi nasconde come
il baco da seta fasciato dal bozzolo. 55. Mi amasti
molto, e ne avesti bene il motivo, perché, se fossi
stato giù (=sulla terra) [più a lungo], io ti mostravo
del mio amore ben più che le foglie (=anche i frutti).
58. Quella riva sinistra, che è bagnata dal Rodano
dopo che si è mescolato con la Sorga (=la Provenza
meridionale), mi aspettava a suo tempo come signore.
Divina commedia. Paradiso, a cura di Pietro Genesini 34
e quel corno d’Ausonia che s’imborga
di Bari e di Gaeta e di Catona
da ove Tronto e Verde in mare sgorga.
61
Fulgeami già in fronte la corona
di quella terra che ‘l Danubio riga
poi che le ripe tedesche abbandona.
64
E la bella Trinacria, che caliga
tra Pachino e Peloro, sopra ‘l golfo
che riceve da Euro maggior briga,
67
non per Tifeo ma per nascente solfo,
attesi avrebbe li suoi regi ancora,
nati per me di Carlo e di Ridolfo,
70
se mala segnoria, che sempre accora
li popoli suggetti, non avesse
mosso Palermo a gridar: “Mora, mora!”.
73
E se mio frate questo antivedesse,
l’avara povertà di Catalogna
già fuggeria, perché non li offendesse;
76
ché veramente proveder bisogna
per lui, o per altrui, sì ch’a sua barca
carcata più d’incarco non si pogna.
79
La sua natura, che di larga parca
discese, avria mestier di tal milizia
che non curasse di mettere in arca”.
82
“Però ch’i’ credo che l’alta letizia
che ‘l tuo parlar m’infonde, segnor mio,
là ‘ve ogne ben si termina e s’inizia,
85
per te si veggia come la vegg’io,
grata m’è più; e anco quest’ho caro
perché ‘l discerni rimirando in Dio.
88
Fatto m’hai lieto, e così mi fa chiaro,
poi che, parlando, a dubitar m’hai mosso
com’esser può, di dolce seme, amaro”.
91
Questo io a lui; ed elli a me: “S’io posso
mostrarti un vero, a quel che tu dimandi
terrai lo viso come tien lo dosso.
94
Lo ben che tutto il regno che tu scandi
volge e contenta, fa esser virtute
sua provedenza in questi corpi grandi.
97
E non pur le nature provedute
sono in la mente ch’è da sé perfetta,
ma esse insieme con la lor salute:
100
per che quantunque quest’arco saetta
disposto cade a proveduto fine,
sì come cosa in suo segno diretta.
103
Se ciò non fosse, il ciel che tu cammine
producerebbe sì li suoi effetti,
che non sarebbero arti, ma ruine;
106
e ciò esser non può, se li ‘ntelletti
che muovon queste stelle non son manchi,
e manco il primo, che non li ha perfetti.
109
Vuo’ tu che questo ver più ti
s’imbianchi?”.
E io: “Non già; ché impossibil veggio
che la natura, in quel ch’è uopo, stanchi”.
112
Ond’elli ancora: “Or di’: sarebbe il peggio
per l’omo in terra, se non fosse cive?”.
“Sì”, rispuos’io; “e qui ragion non cheggio”.
115
“E puot’elli esser, se giù non si vive
diversamente per diversi offici?
Non, se ‘l maestro vostro ben vi scrive”.
118
61. [Mi aspettava pure] quel corno d’Italia (=il regno di Napoli), che ha come città estreme Bari,
Gaeta e Catona, e [che incomincia] dai punti in cui
il Tronto e il Verde (=Garigliano) sfociano in mare.
64. Mi rifulgeva già sulla fronte la corona di quella
terra, che il Danubio riga dopo che abbandona le rive tedesche (=l’Ungheria). 67. E la bella Sicilia,
che è coperta di caligine tra capo Passero e capo Faro, sopra il golfo [di Catania] che riceve da Euro
(=lo scirocco) la briga maggiore, 70. non a causa del
[gigante] Tifèo ma a causa dello zolfo nascente, avrebbe atteso ancora i suoi re, discendenti attraverso
di me da Carlo I d’Angiò e da Rodolfo d’Asburgo,
73. se il mal governo [degli angioini], che sempre
addolora i popoli soggetti, non avesse spinto Palermo a gridare: “Muoiano, muoiano [i francesi]
(1282)!”. 76. E, se mio fratello Roberto prevedesse
[le conseguenze del malgoverno], fin d’ora fuggirebbe l’avara povertà della Catalogna (=l’avarizia
appresa in Catalogna o dei suoi ministri catalani),
affinché non lo danneggiasse. 79. E veramente bisogna che da parte sua o da parte di altri si provveda
così, che sulla sua barca già caricata [di tasse e di
odio] non si ponga più altro carico. 82. La sua natura, che da antenati liberali discese avara, avrebbe
bisogno di funzionari tali, che non si preoccupassero
di ammassare ricchezze». 85. «Poiché io credo che
la grande letizia, che le tue parole m’infondono, o
signore, là dove ogni bene termina ed inizia (=in
Dio), 88. sia vista da te come la vedo io, essa mi è
più gradita. Ed anche questo ho caro, che tu vedi la
mia letizia guardando in Dio. 91. Mi hai reso lieto,
ed ora allo stesso modo fammi diventar chiaro, poiché con le tue parole mi hai spinto a dubitare, come
può nascer da un dolce seme un frutto amaro.» 94.
Io gli dissi queste parole. Ed egli a me: «Se io posso
mostrarti una verità, a ciò che tu domandi volgerai il
viso come ora volgi le spalle. 97. Il bene (=Dio), il
quale muove ed appaga tutto il regno che tu stai salendo, fa che la sua Provvidenza sia virtù [attiva] in
questi grandi corpi celesti. 100. E nella mente divina, che è in sé perfetta, non si provvede soltanto alle
nature umane, ma ad esse insieme con la loro salvezza. 103. Perciò tutto quanto è lanciato [sulla terra] da quest’arco cade disposto ad un fine prestabilito, così come la freccia è diretta al bersaglio. 106.
Se ciò non fosse, il cielo che tu cammini produrrebbe i suoi effetti così, che non sarebbero arti, ma rovine. 109. E ciò non può essere, se (=poiché) gli intelletti che muovono queste stelle non sono manchevoli e [se] non è manchevole il primo, che non li avrebbe creati perfetti. 112. Vuoi tu che questo vero
ti sia chiarito di più?». Ed io: «No certamente, perché vedo impossibile che la natura venga meno a ciò
(=il fine) che è necessario». 115. Ed egli ancora:
«Ora di’: sarebbe peggio per l’uomo sulla terra, se
non vivesse in società?». «Sì» risposi io; «e qui non
chiedo spiegazione.» 118. «Ed egli potrebbe vivere
in società, se giù non si vivesse [operando ] in modo
diverso [e svolgendo] funzioni diverse? No, se il vostro maestro (=Aristotele) scrive correttamente.» 
Divina commedia. Paradiso, a cura di Pietro Genesini 35
Sì venne deducendo infino a quici;
poscia conchiuse: “Dunque esser diverse
convien di vostri effetti le radici:
121
per ch’un nasce Solone e altro Serse,
altro Melchisedèch e altro quello
che, volando per l’aere, il figlio perse.
124
La circular natura, ch’è suggello
a la cera mortal, fa ben sua arte,
ma non distingue l’un da l’altro ostello.
127
Quinci addivien ch’Esaù si diparte
per seme da Iacòb; e vien Quirino
da sì vil padre, che si rende a Marte.
130
Natura generata il suo cammino
simil farebbe sempre a’ generanti,
se non vincesse il proveder divino.
133
Or quel che t’era dietro t’è davanti:
ma perché sappi che di te mi giova,
un corollario voglio che t’ammanti.
136
Sempre natura, se fortuna trova
discorde a sé, com’ogne altra semente
fuor di sua region, fa mala prova.
139
E se ‘l mondo là giù ponesse mente
al fondamento che natura pone,
seguendo lui, avria buona la gente.
142
Ma voi torcete a la religione
tal che fia nato a cignersi la spada,
e fate re di tal ch’è da sermone;
145
onde la traccia vostra è fuor di strada”. 148
121. Così venne argomentando fino a questo punto;
poi concluse: «Dunque è necessario che le radici
delle vostre azioni siano diverse. 124. Perciò uno
nasce Solone (=legislatore) e un altro Serse (= guerriero), un altro Melchisedech (=sacerdote) e un altro
quello che (=Dedalo, cioè artefice), volando per aria, perse il figlio. 127. La natura [attiva] delle sfere
celesti, che imprime, come il sigillo sulla cera, le
varie attitudini negli uomini, fa bene la sua opera,
ma non distingue una famiglia dall’altra. 130. Di
qui avviene che fin dal concepimento Esaù si allontani da Giacobbe, e Romolo nasca da un padre così
oscuro, che si attribuisce a Marte [la paternità]. 133.
La natura generata (=i figli) farebbe [quindi] il suo
cammino sempre simile ai generanti (=i padri; cioè:
i figli sarebbero sempre simili ai padri), se non intervenisse la Provvidenza divina. 136. Ora ciò che ti
era dietro (=nascosto, ignoto) ti è davanti; ma, affinché tu sappia che la tua presenza mi è gradita, voglio aggiungere un corollario. 139. Sempre la natura, se trova la fortuna discorde da sé, come ogni altro seme [gettato] fuori del terreno adatto, dà cattivi
risultati. 142. E, se il mondo laggiù facesse attenzione alle inclinazioni, che la natura pone [in ogni
uomo], seguendo tali inclinazioni avrebbe gente capace. 145. Voi invece spingete a farsi religioso chi è
nato per cingere la spada e fate sovrano chi è nato
per far prediche. 148. Perciò il vostro comportamento è sbagliato».
I personaggi
Venere (la greca Afrodìte), figlia di Dione e di
Zeus, è la dea della bellezza, della fecondità e
dell’amore. È detta Ciprigna, perché è particolarmente adorata nell’isola di Cipro. Secondo gli antichi essa irradiava l’amore sensuale dal pianeta che
era inserito nella terza sfera cristallina, appunto il
cielo di Venere.
Cupìdo è uno dei due figli di Venere, l’altro è Amore. Amore è il dio del sentimento puro e spirituale,
Cupido è il dio del folle amore. Nell’Eneide (I,
685-688) Cupìdo si siede in grembo a Didone sotto
l’aspetto di Ascanio, figlio di Enea, e le istilla nel
cuore il folle amore.
Carlo Martello d’Angiò (1271-1295) è figlio di
Carlo II d’Angiò e di Maria d’Ungheria. Nel 1287
sposa Clemenza d’Asburgo, figlia dell’imperatore
Rodolfo I. Nel 1284, quando il padre cade prigioniero degli aragonesi, dal nonno Carlo I è nominato
erede al trono. Nel 1290 muore Ladislao IV, re
d’Ungheria. Egli è pretendente al trono, ma il riconoscimento della sua sovranità è molto contrastato.
Nel marzo del 1294 è a Firenze per una ventina di
giorni. Qui è accolto con grandi onori. Dante lo incontra in questa occasione.
Tifèo, uno dei giganti, è fulminato da Zeus e sotterrato sotto la Sicilia. I suoi sbuffi provocano il fumo
dell’Etna. Dante vuole correggere la spiegazione
mitologica di Ovidio, Metam.V, 346-356.
Solone elabora le leggi di Atene (640ca.-560ca. a.
C.); Serse (519-465 a.C.) è un re persiano che invade la Grecia (490 a.C.); Melchisedech è re di Gerusalemme e gran sacerdote del popolo ebreo (Gn 14,
18-20).
Dedalo, imprigionato da Minosse, re di Creta, nel
labirinto che egli stesso ha costruito, tenta la fuga
costruendosi un paio di ali con cera e piume di uccello. Il figlio Icaro, inebriato dal volo, si avvicina troppo al sole, che scioglie la cera. Precipita in
mare e muore.
Esaù e Giacobbe sono due fratelli gemelli, figli di
Isacco, ma hanno un aspetto fisico e un carattere
completamente diversi (Gn 25).
Romolo e Remo sono due fratelli gemelli, nati da
genitori sconosciuti. Sono abbandonati in una cesta
sul Tevere, sono salvati e nutriti da una lupa. Da adulti fondano Roma (753 a.C.). Romolo uccide poi
Remo, che aveva disubbidito a una legge. Essi hanno un carattere completamente diverso. Romolo
compie imprese così straordinarie, che gli stessi antichi si stupiscono e ritengono impossibile che da un
padre oscuro potesse nascere un figlio così valoroso.
Perciò gli attribuiscono un’origine divina.
Commento
1. L’inizio, molto elaborato sul piano letterario e
pieno di riferimenti mitologici, alza il tono del canto
(vv. 1-12). Ciò succede anche in molti altri casi. Ad
esempio in If XXX («Nel tempo che Iunone era
crucciata...»), Pg IX («La concubina di Titone antico...») e Pd XVII («Qual venne a Climenè, per accertarsi...»). La mitologia classica viene fatta rivivere e adoperata per alzare il tono poetico del canto.
Ciò succede anche nel corso di uno stesso canto.
Divina commedia. Paradiso, a cura di Pietro Genesini 36
2. Carlo Martello d’Angiò faceva incetta di corone.
Dante non ha niente da ridire in proposito. Quello è
il suo mondo, anche se egli ne vede chiaramente i
difetti e fa uso di parole dure nei confronti dei sovrani, compreso il fratello di Carlo Martello. Il fatto
è che il poeta non ha mai tradito né ha mai voluto
tradire le sue origini di appartenente alla piccola
nobiltà, pur vedendo la vittoriosa avanzata delle arti
minori, che escludono dal potere nobili e magnati e
che negli Ordinamenti di giustizia – riveduti – di
Giano della Bella (1294) aprono soltanto un piccolo
spiraglio alla piccola nobiltà decaduta, a condizione
che s’iscriva ad un’arte. E di questa classe continua
a professare i valori tradizionali come la liberalità e
la prodezza, come risulta anche nell’incontro con
Corrado Malaspina (Pg VIII, 109-139), per quanto
radicalmente contrastanti con il mondo degli affari e
dell’economia borghese, in rapidissima espansione.
3. Dante coglie il problema dell’ereditarietà e lo interpreta in un contesto provvidenziale: la Provvidenza – la natura attiva delle sfere celesti – manda
sulla terra tutte le capacità di cui la società umana
ha bisogno per funzionare correttamente. E quindi ci
sono le condizioni per una vita sociale giusta e ordinata. Nella realtà le cose però vanno male. Se ciò
succede, la colpa è degli uomini, che non fanno un
uso razionale delle risorse, cioè che piegano le risorse ad usi contrastanti con quelli a cui sono predestinate. In Pd XV, 97-129, il poeta fa tratteggiare al
trisavolo Cacciaguida la città ideale: la Firenze di
due secoli prima, che viveva in pace, era sobria e
pudìca e i cui cittadini non abbandonavano le mogli
per andare in Francia a commerciare. In questo canto traccia sinteticamente quali devono essere le funzioni e quindi le classi sociali: i politici, i militari,
gli ecclesiastici e infine gli artigiani (vv. 124-126).
Insomma si tratta di una società profondamente tradizionale, in cui si trova a suo agio Carlo Martello
(e lo stesso poeta). La società fiorentina, italiana ed
europea di fine Trecento è invece una società molto
più complessa, in cui gli artigiani e i commercianti
fanno sentire tangibilmente la loro presenza e il loro
potere. Il fiorino conquista l’Europa e gli Ordinamenti di giustizia di Giano della Bella (1294) costringono le forze tradizionali (nobili e magnati) ad
iscriversi a un’arte, se vogliono partecipare alla vita
politica.
4. Il problema dell’ereditarietà emerge come un fatto empirico sorprendente, che colpisce l’attenzione e
la curiosità degli uomini: Esaù e Giacobbe sono figli
dello stesso padre Isacco, eppure sono totalmente diversi per aspetto fisico e per carattere (caso tratto
dalla Bibbia). Romolo e Remo sono fratelli gemelli,
eppure sono totalmente diversi, tanto che sono fatti
discendere da una divinità, Marte, poiché soltanto
una divinità può aver trasmesso le sue capacità a
Romolo (caso tratto dalla storia romana). I due esempi che fanno riflettere sono tratti indifferentemente dalla Bibbia e dalla storia romana, come succede in molti altri casi.
5. La soluzione prospettata da Dante al problema
dell’ereditarietà è questa: se i figli seguissero sempre la natura dei padri, la società sarebbe danneggiata. Interviene allora la Provvidenza, che distribuisce
tra gli uomini le capacità che servono al buon funzionamento della società. Essa però è cieca e non
distingue la casa del ricco dalla casa del povero,
perciò può succedere che due gemelli, che dovrebbero essere totalmente uguali, presentano l’aspetto
fisico e il carattere completamente diversi. In tal
modo l’uguaglianza al padre viene modificata, ora
poco ora tanto, dal ruolo che è piovuto dal cielo. La
Provvidenza quindi diventa una specie di lotteria:
c’è chi è fortunato e chi sfortunato, chi ci guadagna
e chi ci perde. E c’è chi impreca contro la Provvidenza, perché non si sente trattato bene. È chiaro
che non si può né si deve protestare contro l’operato
della Provvidenza divina... Ma Dante lo fa, e protesta veemente contro «la gente nuova e i sùbiti guadagni» (If XVI, 73-75). Nel dialogo con Brunetto
Latini, si era detto pronto ai colpi che avrebbe ricevuto dalla fortuna (If XV, 91-96)..
6. Con la teoria dell’ereditarietà Dante insomma introduce una causa esterna – la natura attiva delle
sfere celesti – per spiegare perché i figli sono diversi
dai padri, una causa che coinvolge la presenza di
Dio nel mondo. La stessa cosa era successa con le
macchie lunari (Pd II, 49-148). Ci sono due conseguenze paradossali che egli non coglie: a) la moglie
può dire che il figlio è diverso dal padre per intervento della Provvidenza; e b) un individuo molto
dotato può pretendere cariche pubbliche normalmente negate alla sua condizione sociale. Nel primo
caso succederebbe normalmente che il padre non
crede alla moglie e, colpito sul vivo se il figlio assomiglia al vicino di casa, si mette a urlare di rabbia, ricordando l’adagio secondo cui pater semper
incertus. Nel secondo caso l’individuo interessato
direbbe che le sue pretese sono suffragate dalla volontà della Provvidenza. Egli può però farsele riconoscere soltanto imponendosi e imponendole con la
forza. Di qui inevitabili conflitti sociali. Ciò vuole
dire che, forse inavvertitamente, Dante giustifica i
rivolgimenti sociali, che tuttavia lo hanno danneggiato (gli Ordinamenti di giustizia di Giano della
Bella). E la cosa non gli fa per niente piacere: nella
maturità abbandona le tesi stilnovistiche e ritorna ad
una visione tradizionale e nobiliare della società (Pd
XV-XVII). Dei rivolgimenti sociali parla bene soltanto in riferimento a Cangrande della Scala, di cui
il trisavolo Cacciaguida dice: «Per opera sua molta
gente sarà trasformata e cambieranno condizione
ricchi e poveri» (Pd XVII, 89-90). Ma per deferenza
verso l’amico. È ragionevole pensare che chiunque
altro al suo posto avrebbe fatto lo stesso. E che egli
stesso, come chiunque altro, si sarebbe adirato contro la moglie se si fosse sentito pater incertus.
6.1. Resta il fatto che, per spiegare la presenza di
figli diversi dal padre, egli fa due cose: a) attribuisce il diritto a chiunque abbia capacità diverse dal
padre (=superiori) di farle valere in ambito sociale;
e b) implicitamente riconosce che chi ha capacità
inferiori rispetto al padre dovrebbe cedere il suo posto, socialmente altolocato, ai nuovi prediletti della
Provvidenza. Tuttavia nel secondo caso è impensabile che costui lo faccia senza combattere, senza co-
Divina commedia. Paradiso, a cura di Pietro Genesini 37
involgere poco o tanto il resto della famiglia, che
può essere compatta nel difendere gli interessi
dell’individuo e i suoi stessi interessi. In sostanza
Dante cerca di evitare i conflitti sociali e invece lascia aperta una possibilità teorica estremamente grave, giustificata dal fatto che è stata la Provvidenza
a decidere che un uomo oscuro salga su un trono e,
viceversa, un figlio di sovrano debba (o dovrebbe)
fare una fine oscura. Eppure egli di fatto predilige
l’ereditarietà sociale (i figli, uguali o diversi dai padri, ereditano per diritto di sangue le cariche politiche dei padri) piuttosto che quella stabilita dalla
Provvidenza...
7. La teoria dell’ereditarietà naturale e provvidenziale mal si concilia con quanto Dante aveva detto
come poeta stilnovista e con le capacità che attribuisce alla cultura. Nella giovinezza egli aveva sostenuto, contro le forze tradizionali, che la gentilezza è
d’animo, non di sangue; non si eredita, ma si conquista con il proprio impegno personale. Ma a quel
tempo egli era fiducioso nel futuro che gli si prospettava davanti. In If V, 127-138, cioè verso il 1308,
egli ritiene ancora che la cultura abbia una grandissima capacità di plasmare le coscienze, nel bene
come nel male. Francesca e Paolo scoprono l’amore,
l’attrazione e la bellezza reciproca a causa di un libro, non per le loro inclinazioni naturali, né per
l’intervento della Provvidenza! Il fatto è che ora,
verso il 1320, Dante ha abbandonato la visione ottimistica e spensierata della vita che aveva nella
giovinezza e vede gli uomini e la storia umana
dall’alto, con freddezza scientifica, e cerca di proporre una spiegazione scientifica dei fatti: la Provvidenza pensa al bene della società, gli uomini invece tendono a farsi del male e a impiegare irrazionalmente i talenti e le risorse esistenti.
8. Al di là del linguaggio teologico e dei riferimenti
alla Provvidenza, Dante vuole dire che la società
funziona bene a queste condizioni: a) se ognuno resta al suo posto; b) se ognuno svolge bene la sua funzione (l’Impero svolge le sue funzioni, la Chiesa le
sue, ogni classe sociale e ogni individuo le sue); e c)
se si mette l’individuo giusto al posto giusto. Insomma se le capacità sono valorizzate e socialmente
utilizzate. L’individuo ottiene la carica in cui riesce
meglio, che gli permette di dare più servizi e che gli
dà maggiori soddisfazioni personali. Per questo motivo conviene a tutti che chi è inclinato alla politica
faccia l’uomo politico, chi è inclinato alla vita religiosa diventi religioso... Sotto sotto il poeta propone
una visione meritocratica o (in senso etimologico)
aristocratica della promozione sociale, da proiettare
sulla società (fiorentina) ideale descritta in Pd XVI.
L’idea non è malvagia, poiché in questo modo la società in generale trae il maggiore vantaggio dalle
capacità degli individui. Ma deve anche essere chiaro che un individuo o una classe, che si sentano danneggiati dalla meritocrazia o che ritengano la meritocrazia di secondaria importanza, non possono accettare volentieri questa prospettiva. Essi potrebbero
muovere due obiezioni, ugualmente valide: a) la meritocrazia provoca mutamenti sociali, ma la stabilità
o la non conflittualità sociale è il valore prioritario;
e b) noi siamo nobili di antica data, ciò che conta è
la nobiltà di sangue, chi propone la meritocrazia basata sulle capacità personali lo fa perché non è neanche un parvenu e cerca una giustificazione qualsiasi per entrare sulla scena politica e sociale e per
giustificare le sue pretese economiche.
8.1. Oltre a questo, una carica, ambita per il prestigio e per il denaro che dà, attira l’interesse e il desiderio anche di coloro che non sono tagliati a ricoprirla e che tuttavia hanno gli strumenti (la forza, il
denaro, gli appoggi, la determinazione, la sfrontatezza) per impossessarsene.
8.2. In questa visione però è curiosamente assente la
capacità della cultura di plasmare e di modificare le
capacità innate dell’individuo. E questa non è soltanto una tesi del Dolce stil novo (la nobiltà non è
nobiltà di sangue, che si eredita, ma gentilezza
d’animo, che si acquista con i propri meriti e con il
proprio impegno). È anche la visione che emerge da
If V, 124-138: Francesca e Paolo s’innamorano per
merito (o per colpa) del libro, non spinti dalle forze
innate; ed è ancora la cultura che fa loro scoprire la
reciproca bellezza e il piacere che reciprocamente si
danno (vv. 100-105). Dante ora non ha più la fiducia stilnovistica nella cultura, tanto che in Pg XXIV,
52-54, cambia anche la definizione di Dolce stil novo, incentrandola sull’ispirazione amorosa: il poeta
diventa una specie di scrittore sacro, che scrive
quando sente dentro di sé l’ispirazione amorosa.
8.3. Insomma le cose sono sempre molto più complesse di quanto si desidera. E anche le soluzioni sono molto più difficili – non molto più complesse –
di quanto si vorrebbe. Nella società ci sono individui che cercano di giustificare teoricamente le loro
pretese economiche ed altri che si risparmiano la fatica e usano direttamente la forza, che giustifica tutto. Lo stesso vale per le classi. Un uomo capace può
dire: io ho il diritto di emergere, le mie capacità e
gli interessi della società lo giustificano. Un nobile
può dire: io ho il diritto di essere mantenuto, ho il
sangue blu, e mi sono conquistato questo diritto con
il mio titolo nobiliare. Sul piano teorico si può dire
quel che si vuole, quel che conta sono i rapporti di
forza di un individuo come di una classe emergente.
Chiaramente l’individuo e la classe consolidata vede – ma non è una regola – i suoi interessi difesi e
garantiti dall’ordine costituito; l’individuo e la classe emergente invece si devono scontrare e devono
aggirare l’ordine costituito, che impedisce la loro
affermazione e ostacola i loro interessi.
9. Questo canto è uno dei più sorprendenti della Divina commedia: mostra lo straordinario spirito di
osservazione non soltanto di Dante e del Medio Evo, ma anche del mondo antico: già gli antichi avevano colto la differenza tra fratelli gemelli come
Esaù e Giacobbe e come Romolo e Remo; e avevano cercato una spiegazione. Il mondo tradizionale,
ad economia agricola, non ha molti strumenti per affrontare le avversità della vita e sopravvivere. Il più
efficace è lo spirito di osservazione, coadiuvato da
una grande memoria e dalla comunicazione orale.
Poiché l’alfabetizzazione era scarsa e riservata soltanto agli intellettuali, si cercava di sfruttare la me-
Divina commedia. Paradiso, a cura di Pietro Genesini 38
moria, che era potenziata con le mnemotecniche,
cioè con le tecniche che favorivano la memorizzazione delle informazioni. La soluzione data dal poeta è in una certa misura prevedibile: la Provvidenza
distribuisce tutte le funzioni che servono; l’uomo poi
fa quel che vuole e sbaglia, poiché mette gli individui sbagliati al posto sbagliato. D’altra parte l’uomo
ha il libero arbitrio, cioè ha la possibilità di fare anche scelte sbagliate; ed ha una sensibilità, innata o
acquisita, particolarmente forte verso i beni mondani.
9.1. Il valore della percezione dantesca del problema della ereditarietà aumenta considerevolmente se
poi si aggiunge che lo studio scientifico della questione viene ripreso in sordina verso il 1865 da un
monaco ungherese molto curioso e pieno di tempo
libero. Il monaco curioso è Gregor Mendel (1822-
1884), che studia come si trasmettono i caratteri nei
piselli. Le ricerche sono fatte ben 555 anni dopo, e
da un ecclesiastico, non da un esponente della
scienza ufficiale! Con Mendel nasce la genetica
moderna. Che la spiegazione proposta dal poeta sia
scavalcata dalla scienza moderna e sia dimostrata
“falsa”, dovrebbe essere ovvio e auspicabile: se in
550 la scienza non cambia, che scienza è!? A quanto
pare in tutti questi secoli gli scienziati e gli zoologi
avevano fatto il pieno della vis dormitiva.
10. Altre questioni scientifiche affrontate sono: le
cause dei temporali (Pg V), la generazione del bambino ((Pg XXV), l’ordine dell’universo (Pd I), la
spiegazione delle macchie lunari (Pd II), il principio
di indecidibilità (o Asino di Buridano, Pd IV), la
quadratura del cerchio (Pd XXXIII). Ad esse si aggiungono numerose questioni filosofiche e teologiche. Nessun ambito della natura e del sapere è quindi estraneo alla poesia.
11. Dante si accorge di salire ad un nuovo cielo perché gli occhi di Beatrice diventano più splendenti
(vv. 113-15). Anche in If II, 55 («Lucean li occhi
suoi più che la stella...»), c’è questo elemento stilnovistico. Ora però il controllo dei dialoghi, del
suono dei versi e delle immagini è assoluto. Dante
non sta più provando gli effetti, li domina e li piega
ai suoi desideri.
12. Anche Carlo Martello è irriconoscibile come
l’anima di Piccarda Donati. In paradiso l’aspetto fisico è scomparso, è sostituito dalla luce che avvolge
ogni anima.
La struttura del canto è semplice: 1) Dante vede
numerose luci che si muovono in una danza circolare; 2) una di esse, Carlo Martello, si avvicina e racconta la sua vita; 3) poi critica i suoi discendenti avari; 4) Dante allora chiede come mai da padri liberali sono nati figli avari; 5) Carlo Martello dà la
spiegazione: la Provvidenza invia sulla terra tutte le
capacità che servono al buon funzionamento della
società; 6) ma gli uomini non seguono le loro inclinazioni, e fanno sacerdote chi è nato a portare la
spada; così la società funziona male. 
Divina commedia. Paradiso, a cura di Pietro Genesini 39
Canto IX
Da poi che Carlo tuo, bella Clemenza,
m’ebbe chiarito, mi narrò li ‘nganni
che ricever dovea la sua semenza;
1
ma disse: “Taci e lascia muover li anni”;
sì ch’io non posso dir se non che pianto
giusto verrà di retro ai vostri danni.
4
E già la vita di quel lume santo
rivolta s’era al Sol che la riempie
come quel ben ch’a ogne cosa è tanto.
7
Ahi anime ingannate e fatture empie,
che da sì fatto ben torcete i cuori,
drizzando in vanità le vostre tempie!
10
Ed ecco un altro di quelli splendori
ver’ me si fece, e ‘l suo voler piacermi
significava nel chiarir di fori.
13
Li occhi di Beatrice, ch’eran fermi
sovra me, come pria, di caro assenso
al mio disio certificato fermi.
16
“Deh, metti al mio voler tosto compenso,
beato spirto”, dissi, “e fammi prova
ch’i’ possa in te refletter quel ch’io penso!”.
19
Onde la luce che m’era ancor nova,
del suo profondo, ond’ella pria cantava,
seguette come a cui di ben far giova:
22
“In quella parte de la terra prava
italica che siede tra Rialto
e le fontane di Brenta e di Piava,
25
si leva un colle, e non surge molt’alto,
là onde scese già una facella
che fece a la contrada un grande assalto.
28
D’una radice nacqui e io ed ella:
Cunizza fui chiamata, e qui refulgo
perché mi vinse il lume d’esta stella;
31
ma lietamente a me medesma indulgo
la cagion di mia sorte, e non mi noia;
che parria forse forte al vostro vulgo.
34
Di questa luculenta e cara gioia
del nostro cielo che più m’è propinqua,
grande fama rimase; e pria che moia,
37
questo centesimo anno ancor s’incinqua:
vedi se far si dee l’omo eccellente,
sì ch’altra vita la prima relinqua.
40
E ciò non pensa la turba presente
che Tagliamento e Adice richiude,
né per esser battuta ancor si pente;
43
ma tosto fia che Padova al palude
cangerà l’acqua che Vincenza bagna,
per essere al dover le genti crude;
46
e dove Sile e Cagnan s’accompagna,
tal signoreggia e va con la testa alta,
che già per lui carpir si fa la ragna.
49
Piangerà Feltro ancora la difalta
de l’empio suo pastor, che sarà sconcia
sì, che per simil non s’entrò in malta.
52
Troppo sarebbe larga la bigoncia
che ricevesse il sangue ferrarese,
e stanco chi ‘l pesasse a oncia a oncia,
55
che donerà questo prete cortese
per mostrarsi di parte; e cotai doni
conformi fieno al viver del paese.
58
1. Dopo che il Carlo tuo, o bella Clemenza (=la moglie), mi ebbe chiarito il dubbio, mi narrò gli inganni, che dovevano subire i suoi figli. 4. E disse: «Taci, e lascia passare gli anni»; così che io non posso
dire se non che un giusto pianto verrà dietro ai vostri
(=degli angioini) danni. 7. Ormai l’anima di quel
santo lume si era rivolta al sole (=Dio), che la riempie come quel bene, che è sufficiente a saziare ogni
desiderio. 10. Ahi, o anime ingannate e creature
empie, che da sì fatto bene distogliete i cuori, drizzando i vostri occhi a cose vane! 13. Ed ecco un altro di quegli splendori (=Cunizza da Romano) si fece verso di me, e la sua volontà di compiacermi si
mostrava nell’apparire più luminoso di fuori. 16. Gli
occhi di Beatrice, che erano fissati su di me, come
prima [d’incontrare Carlo Martello], mi fecero cenno del suo assenso al mio desiderio di parlargli. 19.
«Deh, ricompensa sùbito la mia volontà, o spirito
beato» dissi, «e dammi la prova che io possa riflettere in te quel che io penso (= che tu conosci il mio
pensiero senza che io lo esprima)!» 22. Perciò la luce, che mi era ancora sconosciuta, dal suo profondo,
donde prima cantava «Osanna!», parlò di séguito a
me, come colui al quale piace fare il bene: 25. «In
quella parte della malvagia terra italiana, che si
stende tra Rialto e le sorgenti del Brenta e del Piave
(=nella Marca trevigiana), 28. si alza un colle – e
non sorge molto alto –, dal quale già discese una
fiaccola di guerra (=Ezzelino da Romano), che fece
gravi danni alla contrada. 31. Dagli stessi genitori
nacqui io e quella fiaccola: Cunizza fui chiamata e
qui [su Venere] risplendo, perché mi vinse la luce di
questa stella. 34. Ma lietamente perdono a me stessa
la causa della mia sorte (=l’inclinazione naturale
all’amore), che non mi dà noia, anche se ciò apparirebbe difficile da capire per i comuni mortali. 37. Di
questo lucente e prezioso gioiello del nostro cielo,
che più mi è vicino (=Folchetto da Marsiglia), rimase grande fama sulla terra; e, prima che tale fama
muoia, 40. questo centesimo anno (=1300) passerà
ancora cinque volte (=passeranno ancora molti secoli). Considera perciò se l’uomo si deve fare eccellente, così che la prima vita (=del corpo) lasci dietro
di sé un’altra vita (=la fama). 43. E a ciò non pensa
la popolazione attuale, che il Tagliamento e l’Adige
racchiudono, né ancora si pente per essere stata colpita da sciagure. 46. Ma presto succederà che Padova [con il suo sangue] arrosserà l’acqua della palude
che bagna Vicenza, perché le sue genti sono restìe al
dovere (=a sottomettersi all’imperatore). 49. E a
Treviso, dove il Sile ed il Cagnano si uniscono, signoreggia e va con la testa alta un tale (=Rizzardo
da Camino), e già si stende la rete per prenderlo [e
ucciderlo]. 52. Feltre piangerà ancora la colpa del
suo empio pastore (=il vescovo Alessandro Novello),
che sarà tanto sconcia, che nessuno per una colpa
simile entrò in prigione. 55. Sarebbe troppo larga la
bigoncia, che ricevesse il sangue dei fuorusciti ferraresi e si stancherebbe troppo chi lo volesse pesare ad
oncia ad oncia, 58. che questo prete donerà cortesemente per mostrarsi di parte guelfa. E tali doni saranno conformi ai costumi del paese.
Divina commedia. Paradiso, a cura di Pietro Genesini 40
Sù sono specchi, voi dicete Troni,
onde refulge a noi Dio giudicante;
sì che questi parlar ne paion buoni”.
61
Qui si tacette; e fecemi sembiante
che fosse ad altro volta, per la rota
in che si mise com’era davante.
64
L’altra letizia, che m’era già nota
per cara cosa, mi si fece in vista
qual fin balasso in che lo sol percuota.
67
Per letiziar là sù fulgor s’acquista,
sì come riso qui; ma giù s’abbuia
l’ombra di fuor, come la mente è trista.
70
“Dio vede tutto, e tuo veder s’inluia”,
diss’io, “beato spirto, sì che nulla
voglia di sé a te puot’esser fuia.
73
Dunque la voce tua, che ‘l ciel trastulla
sempre col canto di quei fuochi pii
che di sei ali facen la coculla,
76
perché non satisface a’ miei disii?
Già non attendere’ io tua dimanda,
s’io m’intuassi, come tu t’inmii”.
79
“La maggior valle in che l’acqua si
spanda”,
incominciaro allor le sue parole,
“fuor di quel mar che la terra inghirlanda,
82
tra ‘ discordanti liti contra ‘l sole
tanto sen va, che fa meridiano
là dove l’orizzonte pria far suole.
85
Di quella valle fu’ io litorano
tra Ebro e Macra, che per cammin corto
parte lo Genovese dal Toscano.
88
Ad un occaso quasi e ad un orto
Buggea siede e la terra ond’io fui,
che fé del sangue suo già caldo il porto.
91
Folco mi disse quella gente a cui
fu noto il nome mio; e questo cielo
di me s’imprenta, com’io fe’ di lui;
94
ché più non arse la figlia di Belo,
noiando e a Sicheo e a Creusa,
di me, infin che si convenne al pelo;
97
né quella Rodopea che delusa
fu da Demofoonte, né Alcide
quando Iole nel core ebbe rinchiusa.
100
Non però qui si pente, ma si ride,
non de la colpa, ch’a mente non torna,
ma del valor ch’ordinò e provide.
103
Qui si rimira ne l’arte ch’addorna
cotanto affetto, e discernesi ‘l bene
per che ‘l mondo di sù quel di giù torna.
106
Ma perché tutte le tue voglie piene
ten porti che son nate in questa spera,
proceder ancor oltre mi convene.
109
Tu vuo’ saper chi è in questa lumera
che qui appresso me così scintilla,
come raggio di sole in acqua mera.
112
Or sappi che là entro si tranquilla
Raab; e a nostr’ordine congiunta,
di lei nel sommo grado si sigilla.
115
Da questo cielo, in cui l’ombra s’appunta
che ‘l vostro mondo face, pria ch’altr’alma
del triunfo di Cristo fu assunta.
118
61. Lassù vi sono specchi – voi li chiamate Troni –
, dai quali rifulge su di noi Dio giudice, così che
queste mie parole appaiono buone». 64. Qui tacque, e mi mostrò di essersi rivolta ad altro, poiché
tornò alla danza circolare come prima [di venire a
parlarmi]. 67. L’altra [anima] splendente di letizia,
che mi era già nota per cosa preziosa, mi si fece agli occhi come un puro balàscio (=rubino), colpito
dal sole. 70. Lassù [in cielo] si acquista fulgore se
si diventa più lieti, così come si acquista sorriso qui
[sulla terra]; ma giù [nell’inferno] l’ombra si oscura di fuori, quando la memoria è trista. 73. «Dio
vede tutto, e la tua vista si sprofonda in lui» io dissi, «o beato spirito, così che nessun desiderio può
essere ladro di sé a te (=può esserti celato). 76.
Dunque la tua voce, che trastulla sempre il cielo
con il canto di quei fuochi pii (=i Serafini), che
hanno la veste fatta di sei ali, 79. perché non soddisfa i miei desideri? Io non attenderei ormai la tua
domanda, se io penetrassi nei tuoi pensieri, come tu
penetri nei miei.» 82. «La valle più grande (=il
mar Mediterraneo), in cui si versa l’acqua» incominciarono allora le sue parole «uscente fuori di
quel mare, che circonda la terra (=l’Oceano), 85.
tra gli opposti lidi [dell’Europa e dell’Africa] tanto
si estende contro il corso del sole (=da occidente
ad oriente), che fa suo meridiano dove prima soleva fare orizzonte. 88. Di quella valle io fui rivierasco tra l’Ebro e la Magra, che per un breve tratto
divide il territorio genovese dal toscano. 91. Quasi
sullo stesso occidente e oriente del sole (=sullo
stesso meridiano) si trova Bùgia [in Algeria] e la
terra dove io nacqui (=Marsiglia), che con il suo
sangue fece caldo (=ribollire) il porto. 94. Folco mi
disse quella gente, alla quale fu noto il mio nome;
e questo cielo di Venere s’impronta di me, come io
m’impronto di lui. 97. E non arse più di me la figlia di Belo (=Didone) addolorando sia Sichèo [il
defunto marito] sia Creùsa [la moglie di Enea],
finché fu conveniente ai miei capelli giovanili;
100. né quella rodopèa (=Fillide di Tracia), che fu
delusa da Demofoonte; né Ercole, quando ebbe
racchiusa nel cuore Iole. 103. Qui perciò non ci si
pente, ma si sorride (=si è lieti), non della colpa,
che non torna alla memoria, ma della virtù divina,
che mise ordine e provvide alle nostre inclinazioni.
106. Qui si ammira l’arte divina, che adorna tanto
grande effetto (=la creazione), e si discerne il bene,
per il quale il mondo di su fa muovere quel di giù.
109. Ma, affinché tu porti via appagati tutti i tuoi
desideri, che sono nati in questa sfera, mi conviene
procedere (=è necessario che io proceda) ancora
oltre. 112. Tu vuoi sapere chi è in questa luce, che
qui vicino a me scintilla come un raggio di sole in
acque limpide. 115. Sappi che là dentro gode una
pace beata Raab; e, essendo congiunta al nostro coro, questi s’impronta in sommo grado dello splendore di lei. 118. Da questo cielo [di Venere], su cui
termina il cono d’ombra che il vostro mondo
proietta, fu assunta (=accolta) prima di ogni altra
anima [che fece parte] del trionfo di Cristo.
Divina commedia. Paradiso, a cura di Pietro Genesini 41
Ben si convenne lei lasciar per palma
in alcun cielo de l’alta vittoria
che s’acquistò con l’una e l’altra palma,
121
perch’ella favorò la prima gloria
di Iosuè in su la Terra Santa,
che poco tocca al papa la memoria.
124
La tua città, che di colui è pianta
che pria volse le spalle al suo fattore
e di cui è la ‘nvidia tanto pianta,
127
produce e spande il maladetto fiore
c’ha disviate le pecore e li agni,
però che fatto ha lupo del pastore.
130
Per questo l’Evangelio e i dottor magni
son derelitti, e solo ai Decretali
si studia, sì che pare a’ lor vivagni.
133
A questo intende il papa e ‘ cardinali;
non vanno i lor pensieri a Nazarette,
là dove Gabriello aperse l’ali.
136
Ma Vaticano e l’altre parti elette
di Roma che son state cimitero
a la milizia che Pietro seguette,
139
tosto libere fien de l’avoltero”. 142
121. Fu ben giusto lasciar lei in qualche cielo, come
segno della grande vittoria che fu acquistata con la
crocifissione, 124. perché ella favorì la prima gloriosa impresa di Giosuè in Terra Santa, la quale tocca poco la memoria del papa [Bonifacio VIII]. 127.
La tua città (=Firenze), che è pianta di colui
(=Lucifero) che per primo volse le spalle al suo
creatore e la cui invidia [verso gli uomini] provoca
tanti pianti, 130. produce e spande il fiore maledetto
(=il fiorino), che ha fatto deviare le pecore e gli agnelli, perché ha fatto del pastore un lupo. 133. Per
questo fiore il Vangelo e i Padri della Chiesa sono
dimenticati e soltanto sulle Decretali (=i testi del
diritto canonico) si studia, come appare dai loro
margini [annotati e consunti]. 136. Ad ottenere questo fiore si applicano il papa e i cardinali: i loro pensieri non vanno a Nazareth, dove l’arcangelo Gabriele aprì le ali. 139. Ma il Vaticano e le altre parti
insigni di Roma, che sono state cimitero per la milizia (=i martiri della fede) che seguì Pietro, 142. saranno presto liberi dall’adulterio.»
I personaggi
Cunizza da Romano (1197ca.-1279ca.) è figlia di
Ezzelino II e sorella di Ezzelino III. Sposa per motivi diplomatici il conte Rizzardo di San Bonifacio di
Verona. Gli effetti del matrimonio non durano a
lungo e la famiglia invita il trovatore Sordello da
Goito, che era alla corte di Rizzardo e che l’aveva
cantata, a rapirla e a riportarla a casa. Ha la fama di
avere una natura passionale incontrollabile, che la
spinge a facili amori. Si sposa tre volte ed ha una vita tumultuosa. In vecchiaia, crollata la potenza della
sua famiglia, si ritira a Firenze e si converte ad opere di bene. Di lei non restano altre notizie. Dante la
incontra nella sua giovinezza.
Ezzelino III da Romano (un colle nel territorio di
Bassano del Grappa) (1194-1259) è il feroce e spietato tiranno ghibellino della Marca trevigiana. Diversamente dalla sorella Cunizza, ha un carattere
che lo spinge alla violenza.
Folchetto da Marsiglia (?-1231) è un trovatore che
frequenta la corte di grandi signori come Riccardo
Cuor di Leone, Raimondo di Tolosa e Alfonso VIII
di Castiglia. Verso la fine del secolo lascia l’attività
poetica e la vita mondana ed entra nell’ordine cistercense. È abate di Thoronet e dal 1205 vescovo
di Tolosa, dov’è diffusa l’eresia albigese. È uno dei
fautori della crociata contro gli eretici (1207-14). A
differenza di san Domenico, di cui è collaboratore, è
in prima fila nella repressione cruenta dell’eresia,
tanto da meritarsi la fama di persecutore.
I padovani sono sconfitti nel 1314 e nel 1316 da
Cangrande della Scala, vicario dell’imperatore e signore di Verona, mentre tentano d’impadronirsi di
Vicenza.
Rizzardo da Camino (?-1312) è signore di Treviso,
superbo e orgoglioso, ben diverso dal padre, il buon
Gherardo, a cui succede nel 1306. Muore nel 1312
per mano di sicari guelfi.
Alessandro Novello, vescovo di Feltre, nel 1314 fa
imprigionare alcuni fuoriusciti ferraresi della famiglia Fontana, che si erano rifugiati in città e contavano sulla sua protezione. Poi li consegna ai ferraresi, che li fanno pubblicamente decapitare e impiccare. Li tradisce forse per compiacere Pino della Tosa,
vicario angioino e pontificio di Ferrara, anche se
con essi non ha alcun motivo d’inimicizia.
I Troni sono una delle nove schiere angeliche. Le
altre, in ordine gerarchico, sono: Cherubini, Serafini, Troni, Dominazioni, Virtù, Potestà, Principati,
Arcangeli, Angeli. Dante tratta degli angeli (creazione, natura, divisioni ecc.) in Pd XXVII-XXIX.
Didone, regina di Cartagine, è figlia di Belo. Giura
fedeltà al marito Sichèo, quando egli muore. Ma
s’innamora di Enea, che aveva perso la moglie
Creùsa nell’incendio di Troia e che era approdato
vicino a Cartagine. Si suicida quando questi riparte
per volere degli dei. La fonte di Dante è Virgilio,
Eneide, I, 621, e IV, 552.
Fillide di Tracia è detta Rodopea da Rodope, monte della Tracia presso il quale abitava. S’innamora
di Demofoonte e si uccide perché si sente da questi
ingannata e tradita. La fonte di Dante è Ovidio,
Her., II.
Ercole, pur essendo già sposato con Deidamìa, s’innamora follemente di Iole, figlia di Eurito, re della
Tessaglia. Iole riesce a farlo vestire da donna, a fargli fare lavori femminili e a farlo ballare con le altre
donne. È detto Alcìde perché nipote di Alceo. La
fonte di Dante è Ovidio, Her., IX.
Raab è una prostituta della città di Gerico. Aiuta gli
esploratori di Giosuè che erano venuti a spiare la
città. Quando Giosuè conquista la città, lei e tutti
coloro che si sono rifugiati nella sua casa sono risparmiati dall’eccidio. Poi rivolge il suo amore a
Dio (Gs 2, 1-21).
Divina commedia. Paradiso, a cura di Pietro Genesini 42
Commento
1. Dante ripete la sua fede combattiva, perciò da
una parte celebra l’impegno anche cruento di Folchetto contro gli eretici, dall’altra critica il papa, i
cardinali ed i fedeli, che rivolgono i loro pensieri al
fiorino. In Pd XV, 144, critica ancora il papato, perché non organizza una crociata, per riconquistare il
Santo Sepolcro agli infedeli. Nel contempo ribadisce la sua fedeltà all’imperatore e celebra Cangrande della Scala, vicario dell’imperatore, che punirà i
padovani. La sua fede combattiva lo porta a mettere
con spregiudicatezza nel cielo di Venere anche una
figura come Raab, non tanto perché prostituta o,
meglio, ex prostituta, quanto perché morta prima di
Cristo e quindi senza essere stata battezzata. Ma
l’aiuto dato a Giosuè e quindi, alla lontana, alla nascita di Gesù Cristo ha come premio adeguato la sua
uscita dal limbo e l’ascesa in paradiso.
2. Cunizza da Romano nella giovinezza è totalmente dominata dal fuoco dell’amore passionale, che essa non sa né può controllare se non soddisfacendolo.
Insomma è una ninfomane. Ha una vita movimentata
(tre matrimoni e molti amori); e, si dice, era di tanta
generosità, che bastava chiedere con cortesia e lei
ricambiava con l’amore. In vecchiaia però i suoi desideri mutano e, secondo la leggenda, si dedica ad
opere di bene. Come tutti gli spiriti amanti del cielo
di Venere essa riesce alla fine a rivolgere a oggetti
adeguati il suo amore sovrabbondante. La sua conversione è sincera e non un tentativo di pianificare
la salvezza dell’anima, come quello attuato (e fallito) da Guido da Montefeltro (If XXVII, 67-132).
Dante è estremamente provocatorio a mettere in paradiso, nel cielo degli spiriti amanti, questa donna,
che in vita è stata una poco di buono e che ha cambiato costumi a causa dell’età, non con la forza della
volontà. Essa poi è in buona compagnia: lì vicino
c’è Raab, una prostituta professionista, che faceva
pagare le sue prestazioni. Ma le vie del Signore,
come quelle della poesia, sono infinite... Ugualmente il poeta si è distinto nel fare incetta di papi e nel
metterli all’inferno tra i simoniaci (If XIX, 52-87).
Sul piano narrativo e poetico, il contrasto non poteva
essere più intenso.
3. Cunizza è diversa dalle altre donne incontrate:
Francesca da Polenta (If V), Taidè (If XVIII), Pia
de’ Tolomei (Pg V), Sapìa di Siena (Pg XIII), l’enigmatica Matelda (Pg XXVIII-XXXIII), Piccarda
Donati (Pd III) e la stessa Beatrice, che sta accompagnando il poeta. Dante si preoccupa di tracciare
un profilo psicologico diverso per i vari personaggi.
4. In questo caso il poeta traccia anche un profilo
diverso per l’amore che le donne hanno manifestato
verso il mondo. Francesca s’innamora della propria
e dell’altrui bellezza, che la cultura le ha fatto scoprire. Pia de’ Tolomei ama ancora il marito, che pure l’ha uccisa. Sapìa di Siena si è vendicata
dell’offesa che il marito ha ricevuto da Provenzan
Salvani ed ora riconosce l’errore ed è pentita. Matelda mostra il mondo dell’innocenza e fuori della
storia, che non verrà più: l’eden prima del peccato
di Adamo ed Eva. Beatrice è la molteplice figura
con molteplici funzioni che accompagna il poeta
nella giovinezza ed ora nel viaggio in paradiso. Cunizza è la donna ardente d’amore fisico per se stessa
e per il prossimo. Raab invece, con un maggiore senso della contabilità, preferisce mettere in offerta sul
mercato i suoi servizi amorosi ed assicurarsi una lieta vecchiaia con la sua clientela.
5. Il poeta dedica il canto alla Marca trevigiana, che
allora comprendeva Padova, Treviso, Feltre. In If
XXVII, 34-54, parlando con Guido da Montefeltro,
traccia invece un ampio panorama della situazione
politica della Romagna. La situazione politica di
tutta l’Italia è sintetizzata nell’invettiva contro i signori d’Italia di Pg VI, 76-151. Il poeta prende in
ogni caso le difese dell’Impero contro i sostenitori o
i rappresentati del papato.
6. Folchetto da Marsiglia è uno dei più feroci persecutori degli eretici di Alby, che sono massacrati nel
1214. Sia per la corruzione della Chiesa sia per motivi sociali l’eresia è una forma di protesta, che cerca di recuperare valori civili e religiosi ufficialmente non praticati. Spesso gli eretici cercano di ritornare all’insegnamento del Vangelo e a un genuino atteggiamento di solidarietà verso il prossimo. La reazione delle forze ufficiali è in genere violentissima:
autorità politiche e religiose si aiutano a sterminare
le sette. Dante, che da una parte critica la corruzione della Chiesa (come gli eretici) e dall’altra approva Folco (che li stermina), può sembrare in contraddizione. La situazione è invece più complessa: egli
critica la Chiesa dall’interno della Chiesa e non intende uscire dalla Chiesa. Invece gli eretici escono
dalla Chiesa non tanto con il loro comportamento
quanto professando una religione più semplice, che
ad esempio nega i dogmi della fede, in quanto non
presenti nel Vangelo. In sostanza per il poeta la soluzione corretta è quella percorsa da Francesco
d’Assisi (1181-1226), che cerca di riformare la
Chiesa dall’interno e chiede per due volte al papa
l’approvazione della regola francescana. Oppure da
Domenico di Calaruega (1170/75-1221), che opera
allo stesso modo. La celebrazione di Folco è seguìta
dalla celebrazione prima di Francesco d’Assisi (Pd
XI), poi di Domenico di Calaruega (Pd XII), i due
prìncipi che Dio ha suscitato per accorrere in aiuto
alla Chiesa in difficoltà.
7. Raab, una prostituta collocata in paradiso – essa è
anzi l’anima più splendente del cielo di Venere –,
mostra il coraggio teorico e pratico di Dante, che
non aveva esitato a mettere un suicida, Catone di
Utica, come guardiano del purgatorio. Addirittura la
mette in paradiso senza che essa sia stata battezzata
(quindi andando ancor più contro ogni sensata previsione) e facendo intervenire direttamente la divinità:
dopo la resurrezione Gesù Cristo scende nel limbo e
vi fa uscire tutti gli spiriti nati prima della sua passione e morte sulla croce ma meritevoli di salire al
cielo per le loro azioni. Dopo questa discesa nessun’altra anima può uscire più dal limbo. Tra coloro
che sono esclusi da questo privilegio speciale è lo
stesso Virgilio e gli spiriti magni del mondo antico
(If IV, 30-93 e 118-144). Virgilio è profondamente
dispiaciuto e addolorato di non poter mai entrare in 
Divina commedia. Paradiso, a cura di Pietro Genesini 43
comunione con Dio (If I, 121-126; e Pg III, 37-45).
Ma la legge divina è spietata.
8. Cunizza e Raab sono una splendida coppia di
donne di malaffare. La prima ha una vita dissoluta
fino alla vecchiaia, quando il corpo non regge più (e
il crollo del potere familiare suggerisce prudenza).
La seconda è una prostituta, che con senso della giustizia si vende a concittadini e a nemici (gli affari
sono affari), e non si fa scrupolo a tradire i concittadini per salvare la pelle a sé e ai suoi clienti più affezionati. E che dopo la conquista di Gerico cambia
vita perché può contare sui proventi assicurati da coloro che ha salvato, ben contenti di pagarla perché
l’hanno scampata bella! Dante le mette insieme con
Folco, un vescovo assassino, che sterminava chi non
la pensava come lui, senza distinguere tra uomini,
donne e bambini. Un’allegra compagnia, vicina a
due donne costrette ad abbandonare il monastero
(Piccarda Donati e Costanza d’Altavilla), a un imperatore che fa una guerra che provoca carestie ed
epidemie in Italia e si vanta di aver raccolto le leggi
romane (Giustiniano), a un sovrano che faceva incetta di corone (Carlo Martello d’Angiò), al maggiore
teologo della Chiesa (Tommaso d’Aquino), occupato a tessere l’elogio di Francesco d’Assisi, ma ghiotto più di Ciacco (If VI), e al più grande mistico medioevale (Bonaventura da Bagnoregio), occupato a
far l’elogio di Domenico di Calaruega e nella vita
dedito a risolvere le sue beghe di convento. Segue
l’uomo – si fa per dire – più sapiente del mondo che
davanti a una donna che gli passava davanti perdeva
la testa e le correva dietro (Salomone). Ma con che
cosa pensava? Il poeta entra per la prima volta – si
fa per dire – nella normalità con Cacciaguida, che
canta i bei tempi passati ed ha la buona idea di rimproverare chi abbandona la moglie per andare a
commerciare in Francia. Da parte sua preferisce andare a farsi ammazzare in Terra Santa, nel tentativo,
fallito, di far fuori un po’ di arabi...
8.1. Messe così, tutte queste situazioni e tutti questi
personaggi diventano ben diversi, scendono dal piedistallo in cui sono stati posti e si collocano nelle
bassure della vita terrena. Ma che cosa è successo?
Perché davanti all’esposizione di Dante il lettore resta affascinato e fa proprie le manipolazioni del poeta? e perché, presentati nell’altro modo, essi diventano invece abominevoli e spregevoli? Il motivo è
semplice: la teoria, come la parola, plasma i fatti. Il
fatto è sempre, e resta sempre, materia bruta, disponibile per ogni uso e per ogni manipolazione. E Dante è colui che più di ogni altro sa usare la magia e
l’onnipotenza della parola e della poesia.
8.2. Protagora di Abdera (480-410ca. a.C.), un sofista e retore antico, scrisse un Elogio di Elena con
cui difendeva la moglie di Paride dall’accusa di essere la causa della guerra decennale di Troia, che ha
portato alla distruzione della città nemica ma anche
tanti lutti tra gli achei. La difesa era semplice ed efficace: la donna non poteva resistere al fascino delle
parole di Paride, che, venuto a visitare Sparta, la
convince a seguirlo in Asia Minore. Forse le cose
stanno così o forse anche, rispetto a Menelao, Paride
era un bravo amante. In ogni caso il marito legittimo
pensava troppo alle armi e ai tornei e troppo poco
alla moglie. E la moglie si sentiva giustamente trascurata: era la donna più bella del mondo ed egli
non la degnava di uno sguardo. E si era dimostrato
anche imprudente: era ovvio che doveva curare i
beni di sua proprietà e i suoi interessi ed era ovvio
che con una donna così bella doveva preoccuparsi
costantemente di coloro che si avvicinavano alla
moglie con cattive intenzioni.
9. L’invettiva contro Firenze, il fiorino, la corruzione dei fedeli e degli ecclesiastici ribadisce i valori
sociali, politici e religiosi in cui il poeta crede. Questi valori trovano la loro più estesa formulazione
nell’incontro con il trisavolo Cacciaguida (Pd XVXVII). Essa è molto tranquilla, quasi un tópos obbligato, ed è ben lontana dalla violenza di altre invettive che aveva caratterizzato le cantiche precedenti.
Ad esempio quella contro l’Italia di Pg VI, 76-151,
che inizia così: «Ahi serva Italia, di dolore ostello,
Nave senza nocchiere in gran tempesta, Non donna
di province, ma bordello!».
10. Nel canto compare il papa Bonifacio VIII, che il
poeta considera la causa del suo esilio: Folchetto da
Marsiglia, prima poeta e poi frate domenicano, lo
accusa di pensare al denaro e di non pensare a liberare il sepolcro di Cristo (vv. 127-142). Il papa però
è un filo conduttore del poema: in If VI, 67-69,
Ciacco, un borghese fiorentino, lo accusa di schierarsi con i guelfi neri e di favorire il colpo di Stato
di costoro. In séguito le sue comparse sono molto più
significative e sempre accompagnate da una valutazione negativa: il poeta ricorda che trasferisce il vescovo Andrea de’ Mozzi da Firenze a Vicenza e con
questa associazione coinvolge il pontefice nel degrado morale del vescovo (If XV, 112-114); discendendo la costa per andare a vedere i papi simoniaci,
fa sapere che finirà all’inferno, anche se non è ancora morto (If XIX, 52-63); lo definisce «lo principe
d’i novi Farisei» (If XXVII, 85), facendo riferimento
al Vangelo, dove Gesù rimprovera i farisei di essere
sepolcri imbiancati, (Mt 23, 13-36), e lo accusa
d’aver ingannato Guido da Montefeltro, un capitano
di ventura esperto in inganni. Il papa però riappare
anche nelle altre cantiche: in Pg XX, 85-93, Ugo
Capeto, re di Francia, parla della sua futura cattura
ad Anagni ad opera di un emissario di Filippo il
Bello, re di Francia; in Pd XXVII, 19-27, san Pietro lo accusa di usurpare la sede papale e di aver fatto di Roma una cloaca.
11. Dante pone in cielo anche altri due pagani: l’imperatore M. Ulpio Traiano (53-117 d.C.) e il troiano
Rifeo (Pd XX, 67-126). Il primo nel Medio Evo ha
fama di avere grandi virtù umane, tanto che il papa
Gregorio I Magno (535-604) prega per lui e chiede
a Dio di salvarlo. Così l’imperatore ottiene la grazia
di resuscitare, di credere, di farsi battezzare e di ritornare a morire. Rifeo invece è un’invenzione di
Dante. Nell’Eneide (II, 425-27) è definito «il più
giusto dei troiani e il più rispettoso dell’equità». Dio
gli dà il dono di credere alla sua venuta futura e il
pagano ha la forza di credere e di salvarsi. Dante
vuole insistere anche in questo caso sui disegni imperscrutabili di Dio e sulla giustizia divina, che va-
Divina commedia. Paradiso, a cura di Pietro Genesini 44
luta positivamente e premia il giusto, anche se non
ha la fede. Egli però procede sotto le ali di Tommaso d’Aquino, secondo il quale alcuni pagani si salvarono non per una fede esplicita, ma per una fede implicita nella venuta del Salvatore (Summa theol. IIII, q. 2, a. 7).
12. Il poeta rinnova il rapporto con le anime: Cunizza presenta se stessa, poi presenta Folchetto. Folchetto presenta se stesso, poi presenta Raab. Si tratta
del consueto principio di varietà. È anche pregevole
la simmetria.
La struttura del canto è semplice: 1) Carlo Martello se ne va e si avvicina un’altra anima; 2) è Cunizza da Romano, sorella del feroce Ezzelino, la quale
in vita ha sentito fortemente l’inclinazione amorosa;
3) Cunizza parla quindi delle città della Marca trevigiana, che saranno punite per il loro comportamento; 4) dopo Cunizza si presenta un’altra anima; è
Folchetto da Marsiglia, che ha dedicato tutta la giovinezza all’amore; 5) Folchetto poi presenta l’anima
di Raab, una prostituta che ha aiutato Giosuè in Terra Santa; 6) egli lancia poi un’invettiva contro Firenze che conia il fiorino che corrompe i fedeli, il
papa e i cardinali, che chiude il canto. 
Divina commedia. Paradiso, a cura di Pietro Genesini 45
Canto XI
O insensata cura de’ mortali,
quanto son difettivi silogismi
quei che ti fanno in basso batter l’ali!
1
Chi dietro a iura, e chi ad amforismi
sen giva, e chi seguendo sacerdozio,
e chi regnar per forza o per sofismi,
4
e chi rubare, e chi civil negozio,
chi nel diletto de la carne involto
s’affaticava e chi si dava a l’ozio,
7
quando, da tutte queste cose sciolto,
con Beatrice m’era suso in cielo
cotanto gloriosamente accolto.
10
Poi che ciascuno fu tornato ne lo
punto del cerchio in che avanti s’era,
fermossi, come a candellier candelo.
13
E io senti’ dentro a quella lumera
che pria m’avea parlato, sorridendo
incominciar, faccendosi più mera:
16
“Così com’io del suo raggio resplendo,
sì, riguardando ne la luce etterna,
li tuoi pensieri onde cagioni apprendo
19
Tu dubbi, e hai voler che si ricerna
in sì aperta e ‘n sì distesa lingua
lo dicer mio, ch’al tuo sentir si sterna,
22
ove dinanzi dissi “U’ ben s’impingua”,
e là u’ dissi “Non nacque il secondo”;
e qui è uopo che ben si distingua.
25
La provedenza, che governa il mondo
con quel consiglio nel quale ogne aspetto
creato è vinto pria che vada al fondo,
28
però che andasse ver’ lo suo diletto
la sposa di colui ch’ad alte grida
disposò lei col sangue benedetto,
31
in sé sicura e anche a lui più fida,
due principi ordinò in suo favore,
che quinci e quindi le fosser per guida.
34
L’un fu tutto serafico in ardore;
l’altro per sapienza in terra fue
di cherubica luce uno splendore.
37
De l’un dirò, però che d’amendue
si dice l’un pregiando, qual ch’om prende,
perch’ad un fine fur l’opere sue.
40
Intra Tupino e l’acqua che discende
del colle eletto dal beato Ubaldo,
fertile costa d’alto monte pende,
43
onde Perugia sente freddo e caldo
da Porta Sole; e di rietro le piange
per grave giogo Nocera con Gualdo.
46
Di questa costa, là dov’ella frange
più sua rattezza, nacque al mondo un sole,
come fa questo tal volta di Gange.
49
Però chi d’esso loco fa parole,
non dica Ascesi, ché direbbe corto,
ma Oriente, se proprio dir vuole.
52
Non era ancor molto lontan da l’orto,
ch’el cominciò a far sentir la terra
de la sua gran virtute alcun conforto;
55
ché per tal donna, giovinetto, in guerra
del padre corse, a cui, come a la morte,
la porta del piacer nessun diserra;
58
1. O insensata preoccupazione dei mortali, quanto
sono erronei e falsi ragionamenti quelli che in basso
(=verso i beni terreni) ti fanno battere le ali! 4. Chi
se ne andava dietro al diritto e chi alla medicina, e
chi mirando al sacerdozio, e chi a regnare con la
forza o con l’inganno, 7. e chi a rubare e chi a cariche pubbliche, chi si affaticava avvolto nei piaceri
della carne, e chi si dava all’ozio, 10. quando io,
sciolto da tutte queste cose, ero con Beatrice su in
cielo, accolto in tanta gloria. 13. Dopo che ciascuno
[dei dodici spiriti] fu tornato nel punto del cerchio
in cui era prima, si fermò come una candela sul candeliere. 16. Ed io sentii dentro a quella luce
(=Tommaso d’Aquino), che mi aveva parlato, incominciare sorridendo, facendosi più lucente: 19.
«Come io risplendo del suo (=di Dio) raggio, così,
guardando nella luce eterna (=in Dio), apprendo da
dove tu causi (=derivi) i tuoi pensieri. 22. Tu sei
dubbioso e desideri che il mio discorso sia ripetuto
in forma più chiara e così estesa, che si adatti alla
tua capacità d’intendere, 25. dove prima dissi “Ove
ben s’impingua” e là dove dissi “Non sorse il secondo”. Qui è opportuno che si facciano distinzioni ben
chiare. 28. La Provvidenza – che governa il mondo
con quella sapienza nel penetrar la quale la vista [di
ogni essere] creato è vinta prima che vada nel fondo
(=prima di riuscire a capire tutto) –, 31. affinché
andasse verso il suo amato (= Cristo) la sposa (=la
Chiesa) di colui che ad alte grida la sposò sulla croce con il suo sangue benedetto, 34. sicura in se stessa ed anche più fedele a Lui, fece sorgere in suo aiuto due prìncipi che, standole ai fianchi, le facessero
da guida. 37. Il primo (=Francesco d’Assisi) fu tutto
ardente di carità serafica; l’altro (=Domenico di Calaruega) per la sapienza fu in terra uno splendore di
luce cherùbica. 40. Parlerò di uno solo, perché si
parla di ambedue, lodandone uno, qualunque dei
due si prenda, perché allo stesso fine furono indirizzate le loro opere. 43. Tra il fiume Topino e l’acqua
(=il fiume Chiascio), che discende dal colle scelto
dal beato Ubaldo Baldassini, digrada una fertile costa da un alto monte (=monte Subasio), 46. a causa
del quale Perugia sente il freddo e il caldo da Porta
Sole (=da est); e dietro a quella costa piange Nocera
con Gualdo Tadino a causa del grande giogo [di
monte Subasio] [oppure: dell’oppressione politica
sotto Perugia]. 49. Da questa costa, là dove essa
rompe di più la ripidezza, nacque al mondo un sole,
come questo sole fa talvolta (=nell’equinozio di
primavera) dal Gange. 52. Perciò chi parla di questo
luogo non dica Assisi, perché direbbe poco, ma Oriente, se vuole parlare con proprietà. 55. Non era
ancora molto lontano dalla nascita (=a 24 anni),
quando cominciò a far sentire alla terra qualche benefico influsso della sua virtù. 58. E, ancor giovane,
si scontrò con il padre per quella donna (=la Povertà), alla quale, come alla morte, nessuno apre con
piacere la porta.
Divina commedia. Paradiso, a cura di Pietro Genesini 46
e dinanzi a la sua spirital corte
et coram patre le si fece unito;
poscia di dì in dì l’amò più forte.
61
Questa, privata del primo marito,
millecent’anni e più dispetta e scura
fino a costui si stette sanza invito;
64
né valse udir che la trovò sicura
con Amiclate, al suon de la sua voce,
colui ch’a tutto ‘l mondo fé paura;
67
né valse esser costante né feroce,
sì che, dove Maria rimase giuso,
ella con Cristo pianse in su la croce.
70
Ma perch’io non proceda troppo chiuso,
Francesco e Povertà per questi amanti
prendi oramai nel mio parlar diffuso.
73
La lor concordia e i lor lieti sembianti,
amore e maraviglia e dolce sguardo
facieno esser cagion di pensier santi;
76
tanto che ‘l venerabile Bernardo
si scalzò prima, e dietro a tanta pace
corse e, correndo, li parve esser tardo.
79
Oh ignota ricchezza! oh ben ferace!
Scalzasi Egidio, scalzasi Silvestro
dietro a lo sposo, sì la sposa piace.
82
Indi sen va quel padre e quel maestro
con la sua donna e con quella famiglia
che già legava l’umile capestro.
85
Né li gravò viltà di cuor le ciglia
per esser fi’ di Pietro Bernardone,
né per parer dispetto a maraviglia;
88
ma regalmente sua dura intenzione
ad Innocenzio aperse, e da lui ebbe
primo sigillo a sua religione.
91
Poi che la gente poverella crebbe
dietro a costui, la cui mirabil vita
meglio in gloria del ciel si canterebbe,
94
di seconda corona redimita
fu per Onorio da l’Etterno Spiro
la santa voglia d’esto archimandrita.
97
E poi che, per la sete del martiro,
ne la presenza del Soldan superba
predicò Cristo e li altri che ‘l seguiro,
100
e per trovare a conversione acerba
troppo la gente e per non stare indarno,
redissi al frutto de l’italica erba,
103
nel crudo sasso intra Tevero e Arno
da Cristo prese l’ultimo sigillo,
che le sue membra due anni portarno.
106
Quando a colui ch’a tanto ben sortillo
piacque di trarlo suso a la mercede
ch’el meritò nel suo farsi pusillo,
109
a’ frati suoi, sì com’a giuste rede,
raccomandò la donna sua più cara,
e comandò che l’amassero a fede;
112
e del suo grembo l’anima preclara
mover si volle, tornando al suo regno,
e al suo corpo non volle altra bara.
115
Pensa oramai qual fu colui che degno
collega fu a mantener la barca
di Pietro in alto mar per dritto segno;
118
61. E davanti alla curia episcopale di Assisi e davanti al padre si unì [in matrimonio] con lei. Poi di
giorno in giorno l’amò più forte. 64. Questa, privata
del primo marito (=Cristo), fu per millecent’anni e
più spregiata e ignorata e fino a costui rimase senza
esser richiesta in sposa. 67. Né valse [a farla amare]
udir che la trovò sicura con il pescatore Amiclàte,
facendo risuonare la sua voce, colui (=C. Giulio Cesare) che fece paura a tutto il mondo. 70. Né valse
[a farla amare] l’essersi mostrata perseverante e coraggiosa, così che, quando Maria rimase giù [sotto la
croce], ella pianse con Cristo [morto nudo] sulla
croce. 73. Ma, affinché io non proceda in modo
troppo oscuro, per questi amanti intendi ormai Francesco d’Assisi e madonna Povertà in questo lungo
discorso. 76. La loro concordia e i loro volti lieti facevano che amore, meraviglia e dolci sguardi fossero causa di santi pensieri, 79. tanto che il venerabile
Bernardo di Quintavalle si scalzò per primo e corse
dietro a tanta pace e, correndo, gli parve di essere
lento. 82. Oh ricchezza ignota [agli uomini]! Oh bene fecondo [di tanti frutti]! Si scalza Egidio, si scalza Silvestro dietro lo sposo (=Francesco d’Assisi),
tanto la sposa (=la Povertà) piace. 85. Quindi se ne
va a Roma quel padre e quel maestro con la sua
donna e con quella famiglia, che già cingeva l’umile
corda. 88. Né la viltà di cuore gli fece abbassare le
ciglia perché era figlio di Pietro Bernardone, né
perché appariva tanto spregevole da suscitare meraviglia; 91. ma regalmente espresse la sua intenzione
a papa Innocenzo III, e da lui ebbe la prima approvazione alla sua regola [e al nuovo ordine] religioso.
94. Poiché la gente povera crebbe dietro a costui, la
cui vita mirabile si canterebbe meglio nella gloria
del cielo [che sulla terra], 97. il santo desiderio di
questo pastore fu cinto dallo Spirito Eterno (=fu approvato definitivamente) ad opera del papa Onorio
III. 100. E, poiché, per la sete del martirio, alla superba presenza del sultano predicò Cristo e gli altri
che lo seguirono, 103. e poiché trovava la gente
troppo immatura alla conversione e per non stare là
[in Egitto] invano, ritornò a raccogliere il frutto
dell’erba italiana. 106. Sul monte dirupato [della
Verna] tra Tevere ed Arno da Cristo prese l’ultimo
sigillo (=le stigmate), che le sue membra portarono
per due anni. 109. Quando a colui (= Dio), che lo
aveva destinato ad operare tanto bene sulla terra,
piacque di trarlo su in cielo per dargli la ricompensa
(=la vita eterna), che egli meritò facendosi umile,
112. ai suoi frati, come ad eredi legittimi, raccomandò la donna a lui più cara, e comandò che
l’amassero con fedeltà. 115. E dal suo (=della Povertà) grembo l’anima splendente si volle muovere,
per tornare al suo regno (=il cielo); e al suo corpo
non volle altra bara [che la Povertà]. 118. Pensa ormai quale fu colui (=Domenico di Calaruega) che fu
degno compagno [di Francesco] nel mantenere la
barca di Pietro (=la Chiesa) in alto mare nella giusta
direzione. 
Divina commedia. Paradiso, a cura di Pietro Genesini 47
e questo fu il nostro patriarca;
per che qual segue lui, com’el comanda,
discerner puoi che buone merce carca.
121
Ma ‘l suo pecuglio di nova vivanda
è fatto ghiotto, sì ch’esser non puote
che per diversi salti non si spanda;
124
e quanto le sue pecore remote
e vagabunde più da esso vanno,
più tornano a l’ovil di latte vòte.
127
Ben son di quelle che temono ‘l danno
e stringonsi al pastor; ma son sì poche,
che le cappe fornisce poco panno.
130
Or, se le mie parole non son fioche,
se la tua audienza è stata attenta,
se ciò ch’è detto a la mente revoche,
133
in parte fia la tua voglia contenta,
perché vedrai la pianta onde si scheggia,
e vedra’ il corrègger che argomenta
136
«U’ ben s’impingua, se non si
vaneggia»”.
139
121. Questi fu il fondatore del nostro ordine. Perciò
chi lo segue, come egli comanda, puoi comprendere
che carica buona merce [per ottenere la salvezza eterna]. 124. Ma il suo gregge è divenuto ghiotto di
nuove vivande, così che sarà inevitabile che si disperda per pascoli diversi [da quelli indicati da lui].
127. E quanto più le sue pecore vanno lontane e vagabonde da lui, tanto più tornano all’ovile prive di
latte (=la sana dottrina teologica). 130. Ci sono bensì di quelle che temono il danno e che si stringono al
pastore, ma sono così poche, che poco panno è sufficiente per fare le loro cappe. 133. Ora, se le mie parole non sono fioche, se il tuo ascolto è stato attento,
se richiami alla memoria ciò che ho detto, 136. il
tuo desiderio sarà in parte accontentato, perché vedrai dove la pianta domenicana si scheggia (=si
spunta per l’inosservanza della regola) e vedrai che
cosa significhi la correzione: 139. “Dove ben ci
s’impingua, se non si vaneggia [dietro ai beni temporali]”».
I personaggi
Tommaso d’Aquino (1225-1274) nasce a Roccasecca (Frosinone) nella famiglia dei conti d’Aquino.
Entra nell’ordine domenicano, non ostante l’opposizione della famiglia. Studia prima a Parigi, poi a
Colonia. Insegna a Parigi, poi a Roma (1261-68),
quindi ancora a Parigi, dal 1272 a Napoli. Scrive
numerose opere, le più importanti sono la Summa
contra Gentiles (Compendio contro i pagani) e la
Summa theologiae (Compendio di teologia). È soprannominato Doctor angelicus. Combatte con estremo vigore le eresie e difende con uguale determinazione le sue tesi filosofiche contro le correnti
agostiniane. Egli sintetizza pensiero aristotelico e
pensiero cristiano, con l’intenzione di togliere ogni
motivo di contrasto tra cultura classica e rivelazione.
Come il Dio di Aristotele, anche il Dio cristiano attira a sé tutte le creature come causa finale, ma è esterno al mondo, ha creato il mondo con un atto
d’amore, ed ama le creature. Propone di chiarire con
la ragione le verità della fede, finché ciò è possibile;
soltanto dopo deve intervenire la fede. Perciò delinea precisamente l’ambito della ragione e l'ambito
della fede. Tra le due peraltro non vi possono essere
conflitti, poiché provengono ambedue da Dio. Propone cinque vie razionali per dimostrare l’esistenza
di Dio. E riesce a dare un’interpretazione razionale
alla rivelazione cristiana, in modo da costruire un
sistema filosofico che stia alla pari con i grandi sistemi pagani. Nelle sue opere, caratterizzate da una
grandissima chiarezza, egli usa un metodo di discussione assai efficace: di un problema indica le varie
soluzioni proposte, le discute ad una ad una, ne mostra pregi e limiti, quindi le reinterpreta nella soluzione finale che propone. È il più grande teologo
della Chiesa: inizialmente le sue tesi sono combattute, ma in séguito diventano il pensiero ufficiale della
Chiesa. Muore a Fossalta, mentre si sta dirigendo al
concilio di Lione, in séguito a una malattia, che fa
parlare di avvelenamento ad opera di Carlo I d’Angiò. Dante si rifà costantemente al suo pensiero.
Francesco d’Assisi (1181-1226), figlio di Pietro
Bernardone, un lanaiolo di Assisi, ha una giovinezza
spensierata, a cui pone fine una crisi religiosa
(1205). Entra in conflitto con la famiglia e nel 1207
rinuncia pubblicamente ai beni paterni: nel duomo
di Assisi, alla presenza del vescovo, indossa un rozzo saio. Inizia a vivere in eremitaggio, richiamando
intorno a sé sempre nuovi compagni. Nel timore di
eresie, la Chiesa lo sollecita a scrivere una regola, in
modo da trasformare il movimento in un ordine monastico. Egli scrive la regola e ne ottiene una prima
approvazione verbale da Innocenzo III (1209). Incominciano sùbito però le pressioni affinché egli
scriva una seconda regola, meno rigida. Intanto sorge l’ordine femminile delle clarisse (da Chiara
d’Assisi, la santa che è sempre vicina a Francesco) e
il terzo ordine francescano, aperto anche ai laici.
Francesco compie viaggi di predicazione in Spagna
e in Medio Oriente (1219). L’ordine però è ormai
spaccato in frati rigoristi e frati che vogliono una regola più moderata. Pur amareggiato, accetta di modificare la regola. La nuova regola è approvata da
Onorio III (1223). Oltre alle due regole, scrive il
Cantico delle creature e il Testamento.
Bernardo da Quintavalle (1170ca.-1273), Egidio
d’Assisi (1190-1262) e Silvestro d’Assisi (1170-
1241) sono i primi discepoli di Francesco.
Domenico di Calaruega (1170/75-1221), presso
Burgos (Spagna), fonda l’ordine domenicano negli
stessi anni in cui è attivo Francesco d’Assisi. Il suo
ordine diventa l’ordine dei frati predicatori: esso
cerca in questo modo di diffondere le verità di fede,
di combattere gli eretici e di riportarli dentro la
Chiesa.
I Cherubini e i Serafini sono due delle nove schiere
angeliche, ordinate in una complessa gerarchia:
Cherubini, Serafini, Troni; Dominazioni, Virtù, Potestà; Principati, Arcangeli, Angeli. Dante affronta
la questione degli angeli (creazione, natura, divisioni ecc.) in Convivio, II, v, e in Pd XXVII-XXIX.
Divina commedia. Paradiso, a cura di Pietro Genesini 48
Ubaldo Baldassini (?-1160) si ritira in eremitaggio
su monte Ansciano, il colle di Gubbio, prima di diventare vescovo di Gubbio dal 1129 al 1160.
Amiclàte è un povero pescatore, che dimostra la sua
indifferenza nei confronti del potere di Giulio Cesare. Al dittatore risponde che non deve temere se lascia aperta la porta di casa, perché la povertà lo mette al sicuro da qualsiasi rapina o rischio di morte. La
fonte di Dante è Lucano, Phars. V, 519-531.
Commento
1. Il canto ha la stessa struttura del canto successivo:
qui un frate domenicano presenta la vita di Francesco d’Assisi e gli ideali dell’ordine francescano,
quindi rimprovera i frati del suo ordine, che si sono
allontanati dalla regola del fondatore; lì un frate
francescano presenta la vita di Domenico di Calaruega e gli ideali dell’ordine domenicano, quindi
rimprovera i frati del suo ordine, che si sono allontanati dalla regola del fondatore. Le simmetrie però si
presentano anche a livelli ulteriori. Ad esempio
Francesco sposa Madonna Povertà (un motivo consueto dell’agiografia francescana), Domenico sposa
la Fede al fonte battesimale (un’idea originale del
poeta).
1.1. Dante mette Tommaso d’Aquino, il massimo
teologo della Chiesa, e Francesco d’Assisi, che propone un ideale di vita basato sull’umiltà e sull’amore verso il prossimo, nel quarto cielo, il Sole, dove sono collocati gli spiriti sapienti. Tommaso si rivolge alla vita teoretica, Francesco alla vita pratica.
Ma altre figure sono più vicine a Dio: l’avo Cacciaguida, che muore in Terra Santa, combattendo per la
fede (Pd XV-XVII), Benedetto da Norcia, che unisce la preghiera e le opere (Pd XXII). A suo avviso
la vita conventuale o dedita alla propria perfezione
o alla riflessione teologica non è completa. Invece
Cacciaguida e Benedetto hanno condotto una vita
dedita alla diffusione combattiva della fede oppure
che univa vita attiva e vita contemplativa. Proprio
questa loro vita li ha resi meritevoli di essere posti
più vicino a Dio. Anche in questo caso emerge la
centralità della vita terrena. Ed essa condiziona la
collocazione nel cielo.
1.2. Chi vuole avvicinarsi maggiormente a Dio non
deve percorrere la via della fede o della fede razionale: non sono sufficienti. Deve percorrere la via
della fede mistica, rappresentata da san Bernardo di
Chiaravalle. Alla fine del viaggio è lui che invoca la
Vergine Maria affinché il poeta abbia la visione mistica di Dio (Pd XXXIII, 1-39). La fede nella rivelazione e la fede razionale della teologia sono superiori alla ragione, ma sono inferiori alla fede mistica,
che si è completamente staccata da ogni forma di
dimostrazione e di argomentazione.
2. L’apostrofe iniziale non ha la durezza delle invettive dell’Inferno e del Purgatorio, perché il poeta
ora si pone dal punto di vista di colui che si è ormai
staccato dai problemi terreni e dalle debolezze umane; e guarda la terra e gli uomini con l’atteggiamento e con la consapevolezza di colui che ormai
appartiene al cielo. Nelle due cantiche precedenti
era ancora l’uomo che cerca la sua strada e che sente
costantemente i dolori, le tensioni, i conflitti, i problemi del mondo terreno in cui vive, quest’«aiuola
che ci fa tanto feroci» (Pd XXII, 151).
3. Tommaso d’Aquino è la fonte costante delle problematiche filosofiche e teologiche – ed anche della
loro soluzione – che il poeta trasforma in versi.
Tommaso è presente fin da If VI, 100-108, quando il
poeta chiede a Virgilio se i dannati dopo il giudizio
universale soffriranno di più o di meno. Virgilio lo
rimanda immediatamente ad Aristotele, letto attraverso Tommaso, da cui ha appreso il sapere filosofico e scientifico.
4. Francesco d’Assisi e Domenico sono i prìncipi
della Chiesa suscitati dalla Provvidenza, sempre attenta alle vicende umane. L’ordine francescano e
quello domenicano operano dall’interno della Chiesa quel rinnovamento di cui la Chiesa, divenuta
troppo sensibile ai beni mondani, aveva da secoli
bisogno. All’esterno della Chiesa numerose sette ereticali condannavano la corruzione ecclesiastica e
si richiamavano ad una interpretazione più genuina
del messaggio evangelico.
4.1. L’esempio più esteso d’intervento della Provvidenza divina nella storia umana è costituito dalla
ricostruzione della storia dell’Impero tracciata
dall’imperatore Giustiniano (Pd VI, 1-96): nella storia umana appare un disegno che porta prima al sorgere dell’Impero, poi al sorgere della Chiesa. Le due
istituzioni sono necessarie, perché la prima deve
preoccuparsi della salvezza terrena dell’uomo; la
seconda della salvezza ultraterrena. Tuttavia i disegni di Dio non sono sempre comprensibili per
l’uomo e l’uomo deve rassegnarsi a non capire (Pg
III, 31-39).
5. Francesco propone come ideali di vita l’umiltà, la
castità e la povertà. Dante insiste unicamente sulla
povertà, con la quale identifica l’ordine. L’interpretazione che divide l’ordine in spirituali e conventuali riguarda proprio il modo d’intendere la regola: in
modo più rigido o meno rigido, cioè in modo tale
che i frati potessero possedere qualche bene personale e che essa potesse attirare un maggior numero di
seguaci. In questo modo l’ordine poteva divenire un
centro di potere, a proprio vantaggio e con vantaggio della Chiesa. Francesco è costretto a rendere
meno rigorosa la regola sùbito dopo la prima approvazione papale (1209). E tuttavia il prezzo pagato
adesso e nello scontro successivo tra le due tendenze
dell’ordine dovrebbe essere considerato modesto rispetto ai risultati: una diffusione capillare dell’ordine e dei suoi valori nella società del tempo ed anche nelle università, dove i frati francescani contendevano le cariche ai frati domenicani.
5.1. Dante è assai aderente alla vita di Francesco,
che riprende nella visione che ormai ne dava l’agiografia francescana. D’altra parte nei punti cruciali
anche la sua visione della religione e della Chiesa
vuole essere in sintonia con gli insegnamenti della
Chiesa. Rinnovare e correggere sì, ma dall’interno
della Chiesa. Aveva messo nel cielo di Marte (Pd
IX, 82-142) il vescovo Folchetto da Marsiglia, il feroce persecutore degli albigesi. La stessa cosa fa nel 
Divina commedia. Paradiso, a cura di Pietro Genesini 49
canto seguente con la vita di Domenico di Calaruega.
6. Gli ideali francescani sono radicalmente legati
alla società in cui Francesco vive.
a) L’ideale di umiltà significa rifiutare l’orgoglio e
la superbia e tutte le pretese verso gli altri e verso la
società. Significa rifiutare di appartenere a una parte
sociale, ai guelfi o ai ghibellini, a questa o a quella
famiglia – ogni famiglia poi doveva schierarsi con i
guelfi o con i ghibellini; in séguito con i guelfi bianchi o i guelfi neri –. Significa rifiutare quella ideologia e quella mentalità che cercavano lo scontro e i
conflitti sociali ad ogni costo. Fondare un terzo partito tra i due in conflitto non era un’idea vincente.
L’unica possibilità era rifiutare radicalmente quell’atteggiamento di superbia e di forza, che era all’origine dei conflitti sociali. Dante è quindi in contraddizione con se stesso quando da una parte dice
che ci si deve assolutamente schierare (condanna
degli ignavi e degli angeli ribelli in If III, 34-69),
dall’altra deplora i conflitti sociali, che tra le altre
cose lo hanno portato all’esilio (If VI, 58-87).
b) L’ideale di castità significa rifiuto di mettere al
mondo figli. Ciò comporta due cose: accettazione di
non suddividere il patrimonio familiare, che quindi
resta al primogenito; e rifiuto di entrare in concorrenza con gli altri maschi, per il possesso delle donne. Significa anche una terza cosa: rifiuto ad oltranza del piacere sessuale, forse il piacere più intenso
che l’uomo può provare e che è il simbolo di tutti gli
altri piaceri proposti dalla società (la donna era passiva e in genere messa da parte). Tutto ciò vuol dire
ulteriore riduzione dei conflitti sociali. L’importanza della paternità sia fisica sia spirituale è un filo
conduttore della Divina commedia: il dramma del
conte Ugolino della Gherardesca, spinto a divorare i
figli morti (If XXXIII, 43-75), e la paternità spirituale di Brunetto Latini, che ha insegnato al poeta come l’uomo si eterna con la fama (If XV, 79-87).
c) L’ideale di povertà significa, come l’ideale della
castità, rifiuto di entrare in concorrenza con il primogenito per il possesso dei beni della famiglia; e,
ancora, in un contesto più vasto, rifiuto di entrare in
concorrenza con gli altri individui, che compongono
la comunità, per quanto riguarda il possesso dei beni
materiali e, più in generale, dei beni economici. Anche in questo caso lo scopo e il risultato sono
l’eliminazione dei conflitti sociali. Peraltro l’ideale
della povertà è, più degli altri, capace di mostrare
l’atteggiamento di Francesco nei confronti dei valori
sociali dominanti: un atteggiamento di totale rifiuto,
esemplificato dal rifiuto dell’eredità paterna davanti
al vescovo di Assisi. Soltanto un rifiuto radicale dei
valori dominanti poteva avere successo, poteva stabilire un fossato, una frattura, un abisso tra l’ordine
francescano e la società, tra i valori dell’ordine
francescano e i valori ufficiali. Per questo motivo la
regola del 1223 è sentita come un cedimento e un
compromesso con il mondo.
6.1. Ma questa autonegazione, questa autodistruzione per il bene altrui, per il bene della società è la
forma totale dell’altruismo e della generosità oppure
nasconde qualcosa di più complesso? In effetti Francesco ritiene che si debba negare se stessi per ridurre
i conflitti sociali. In tal modo però costituisce un
terzo polo, che si contrappone alle due parti sociali
in conflitto: il polo che si fa forte della sua debolezza, del suo rifiuto dei valori mondani, che propone i
valori dello spirito. E questo polo diventa tanto più
potente e tanto più capace d’indebolire gli altri due
e di attirare proseliti quanto più per la sua superiorità spirituale riesce ad attirare i giovani della società
temporale. La guerra contro i nemici si conduce anche abbandonando il campo di battaglia, costruendo
nuovi valori e scegliendo un nuovo campo di battaglia, più adatto alle proprie armi. L’ordine francescano costruisce un centro di potere spirituale e poi
anche temporale proprio evitando lo scontro con i
poteri laici, temporali, materiali; e appropriandosi di
quel mondo fantasmatico che è il mondo dei valori.
In un secondo momento – bisogna fare un passo alla
volta – va all’assalto della cultura e delle cattedre
delle università. E le conquista. In tal modo si mondanizza, anche se il fondatore aveva sempre rifiutato
con decisione questa possibilità, a cui è costretto ad
arrendersi con sofferenza.
6.2. Di tutti questi ideali il più interessante e il più
sorprendete è l’ideale di povertà. La società del
tempo, come tutte le società tradizionali, è una società povera, basata sull’autoconsumo, sul non consumo, sul risparmio. L’ideale di povertà significava
concretamente: io consumo meno cibo e meno prodotti perché così avvantaggio il prossimo, gli altri.
6.3. Peraltro il rifiuto dei beni materiali è spesso aggirato in diversi modi. In cambio del rifiuto di valori
sociali e mondani il frate – francescano come domenicano – si prende altre soddisfazioni: non sono
quelle della ricchezza né quelle del potere spirituale, sono quelle del cibo e della gola. Tommaso d’Aquino è l’esempio supremo di questa deviazione: ha
bisogno di due sedie per appoggiare il suo corpo lardoso. Insomma niente sesso ma molto più cibo. I
piaceri rifiutati sono sublimati e sostituiti con altri
piaceri, forse innocui ma più raffinati. Ciacco va
all’inferno (If VI, 40-54), Tommaso d’Aquino diventa luce splendente del paradiso. Forse ciò non è
completamente giusto.
7. La scelta degli ideali, come il loro positivo impatto sulla società, mostrano quanto Francesco avesse
riflettuto sulla società e sui problemi sociali del suo
tempo. E il poeta dietro di lui. Comprensibilmente il
presupposto – più che ragionevole – del successo
della strategia di Francesco è che non tutti i componenti della società possano e/o debbano mettere in
pratica gli ideali francescani, altrimenti la società
sarebbe stata danneggiata per il motivo opposto. La
previsione è senz’altro ragionevole. In tal modo nella società si diffonde una corrente di pensiero e di
comportamenti, tendente a inibire, a ridurre e ad annacquare i comportamenti e le scelte più conflittuali
e sanguinose. In ogni caso i frati francescani avevano il prestigio spirituale e sociale, legato al loro modello di vita, per poter intervenire e sedare i conflitti.
8. Questo comportamento, estremamente responsabile – verso se stessi come verso gli altri –, di France-
Divina commedia. Paradiso, a cura di Pietro Genesini 50
sco e quindi di Dante mostra quanto poco i valori
religiosi siano rivolti all’altro mondo, ad una generica ed astratta salvezza dell’anima; e quanto siano
proiettati per risolvere, in modo geniale e creativo –
e soprattutto concreto –, i problemi di quest’«aiuola
che ci fa tanto feroci» (Pd XXII, 151). Il pensiero
laico, presuntuoso, superficiale e sedicente materialista, non è mai riuscito ad avere un simile contatto
con la realtà storica, né a raggiungere un simile livello di approfondimento nella conoscenza della società e degli individui. Oltre a questo rovesciamento
dei valori sociali e laici la Chiesa in prima persona o
attraverso gli ordini assistenziali e il volontariato interviene a favore delle frange più deboli della società del tempo. Lo Stato resta assente fino alla fine
dell’Ottocento ed anche fino alla metà del Novecento.
9. Il rimprovero ai propri frati, ribadito nel canto
successivo, mostra che i tentativi di costruire una
barriera insuperabile tra il mondo del convento, con
i suoi ritmi e i suoi valori, e il mondo dei valori terreni e mondani, non ha completo successo. I frati restano affascinati dai valori mondani, e cercano modi
alternativi di soddisfazione e di rivincita nei confronti del mondo e della società.
10. Al tempo di Francesco prima e di Dante poi i
mass media – le prediche, la Chiesa – invitavano a
non consumare e a ritenere un grande valore – un
valore sociale positivo – il non consumo, il risparmio, l’astinenza e il digiuno. Questa era la migliore
soluzione possibile per evitare o almeno per ridurre i
conflitti sociali causati dalla divisione dei beni prodotti, dal momento che l’economia produceva poco
e, fatte salve le consuete ingiustizie sociali nella
spartizione dei beni, ognuno poteva mettere le mani
su una parte piccola, insufficiente e insoddisfacente
dei beni prodotti. F. Petrarca (1304-1374), uno dei
più grandi intellettuali del Trecento italiano (che
aveva preso gli ordini minori), si vanta di fare digiuno due volte la settimana, pur potendo disporre di un
elevato potere d’acquisto. Oggi i mass media invitano a consumare e a ritenere un grande valore il
consumo, perché così si fa funzionare l’economia, si
dà lavoro alle imprese e un salario agli operai. Al
limite l’acquirente è felice di comperare, di accumulare o di fingere di consumare: la casa si duplica in
casa di città e casa delle vacanze; e, per coloro che
grazie alla ricchezza possono vantare uno status
symbol più elevato, si trasforma in due o più ville,
che si usano per pochi giorni all’anno (e sulle quali
si pagano le tasse). Sia in un caso come nell’altro i
valori predicati sono strettamente legati alle caratteristiche e alle capacità produttive dell’economia:
una richiede il sottoconsumo, l’altra lo spreco. Eppure le due economie sono radicalmente opposte e
lontane, separate da un abisso temporale di sette secoli.
10.1. L’osservazione paradossale che si può fare è
che, finché gli ordini religiosi praticano la povertà
ed invitano a pensare al cielo, non fanno i loro interessi terreni, non chiedono una fetta maggiore di risorse economiche. Ne chiedono una minore, e lasciano la restante alla società, che così può contare
su una parte maggiore da dividere tra i suoi membri.
In tal modo essi riducono i conflitti sociali. I laici
che criticano le loro scelte di vita con l’accusa che
sono fuori del mondo e pensano al cielo e a una cosa
risibile come la salvezza dell’anima non colgono il
sacrificio di se stessi e la disponibilità verso gli altri
– compresi gli stessi laici che ne sono beneficati –,
impliciti nei valori proposti e praticati dagli ordini
religiosi.
11. Il rovesciamento dei valori sociali non si esplica
soltanto con il rifiuto dei valori di benessere e di potere dominanti, ma anche in forme ulteriori, più estreme, come la fustigazione privata e pubblica. Nel
1260 si diffondono nell’Italia centrale e poi in
tutt’Italia i movimenti di penitenza – i flagellanti –,
che usavano la disciplina, una specie di frusta, su se
stessi, fino a sanguinare. Essi percorrevano le vie
d’Italia cantando e fustigandosi, per espiare i loro
peccati ma anche i peccati della comunità. Curiosamente questi «selvaggi» del Medio Evo si sentivano responsabili dei peccati sociali, cioè dei peccati commessi da altri membri della società, e intendevano espiare per essi. Oggi ideologie laiche superficiali e irresponsabili fanno ricadere normalmente
le colpe dell’individuo sulla società – la vera colpevole di tutto –, in modo da sottrarre l’individuo alle
sue responsabilità e soprattutto alla pena che la società è costretta ad infliggergli per renderlo innocuo
e incapace di danneggiarla.
12. Il verso finale «U’ ben s’impingua, se non si vaneggia [dietro ai beni temporali]» si riferisce alle
parole dette poco prima da Tommaso: «Io fui de li
agni de la santa greggia (=gli agnelli dell’ordine)
Che Domenico mena per cammino U’ ben s’impingua se non si vaneggia» («Io fui degli agnelli del
santo gregge che Domenico conduce per il cammino
dove ben ci s’impingua [di beni spirituali], se non si
vaneggia [dietro ai beni temporali]») (X, 94-96).
12.1. In séguito anche Benedetto da Norcia si lamenta dei suoi frati, che son divenuti ghiotti di altre
vivande: la fedeltà alla regola dura poco, il tempo
che una ghianda diventi albero e inizi a fruttificare,
cioè una ventina d’anni (Pd XXII, 28-96). La corruzione e l’amore verso i beni mondani sembrano connaturati alla natura umana, se nemmeno chi sceglie
volontariamente di vivere secondo una regola riesce
a restarvi fedele. Ma la natura umana è debole: passato l’entusiasmo dei primi seguaci, in seguito si entravaa in convento perché esso assicurava protezione
dalla fame e dai conflitti sociali. Per i più dotati anche un po’ di cultura e una carriera all’università.
La struttura del canto è semplice: 1) il poeta incontra Tommaso d’Aquino; 2) il frate domenicano gli
parla della vita e dell’opera di Francesco d’Assisi,
che rifiuta le ricchezze paterne e sposa Madonna
Povertà; quindi 3) tesse l’elogio dell’ordine francescano; infine 4) critica i frati del suo ordine, che si
sono allontanati dalla buona dottrina teologica. 
Divina commedia. Paradiso, a cura di Pietro Genesini 51
Canto XII
Sì tosto come l’ultima parola
la benedetta fiamma per dir tolse,
a rotar cominciò la santa mola;
1
e nel suo giro tutta non si volse
prima ch’un’altra di cerchio la chiuse,
e moto a moto e canto a canto colse;
4
canto che tanto vince nostre muse,
nostre serene in quelle dolci tube,
quanto primo splendor quel ch’e’ refuse.
7
Come si volgon per tenera nube
due archi paralelli e concolori,
quando Iunone a sua ancella iube,
10
nascendo di quel d’entro quel di fori,
a guisa del parlar di quella vaga
ch’amor consunse come sol vapori;
13
e fanno qui la gente esser presaga,
per lo patto che Dio con Noè puose,
del mondo che già mai più non s’allaga:
16
così di quelle sempiterne rose
volgiensi circa noi le due ghirlande,
e sì l’estrema a l’intima rispuose.
19
Poi che ‘l tripudio e l’altra festa grande,
sì del cantare e sì del fiammeggiarsi
luce con luce gaudiose e blande,
22
insieme a punto e a voler quetarsi,
pur come li occhi ch’al piacer che i move
conviene insieme chiudere e levarsi;
25
del cor de l’una de le luci nove
si mosse voce, che l’ago a la stella
parer mi fece in volgermi al suo dove;
28
e cominciò: “L’amor che mi fa bella
mi tragge a ragionar de l’altro duca
per cui del mio sì ben ci si favella.
31
Degno è che, dov’è l’un, l’altro
s’induca:
sì che, com’elli ad una militaro,
così la gloria loro insieme luca.
34
L’essercito di Cristo, che sì caro
costò a riarmar, dietro a la ‘nsegna
si movea tardo, sospeccioso e raro,
37
quando lo ‘mperador che sempre regna
provide a la milizia, ch’era in forse,
per sola grazia, non per esser degna;
40
e, come è detto, a sua sposa soccorse
con due campioni, al cui fare, al cui dire
lo popol disviato si raccorse.
43
In quella parte ove surge ad aprire
Zefiro dolce le novelle fronde
di che si vede Europa rivestire,
46
non molto lungi al percuoter de l’onde
dietro a le quali, per la lunga foga,
lo sol talvolta ad ogne uom si nasconde,
49
siede la fortunata Calaroga
sotto la protezion del grande scudo
in che soggiace il leone e soggioga:
52
dentro vi nacque l’amoroso drudo
de la fede cristiana, il santo atleta
benigno a’ suoi e a’ nemici crudo;
55
e come fu creata, fu repleta
sì la sua mente di viva vertute,
che, ne la madre, lei fece profeta.
58
1. Non appena la fiamma benedetta (=Tommaso
d’Aquino) prese a dire l’ultima parola, la santa corona [dei beati] riprese la danza circolare. 4. E non
aveva compiuto un intero giro, che un’altra ghirlanda [di beati] la racchiuse, e accordò movimento a
movimento e canto a canto. 7. Il canto in quelle dolci trombe (=anime canore) vince tanto le nostre muse (=i poeti) e le nostre sirene (=le donne), quanto il
primo raggio [supera] il raggio riflesso. 10. Come
due archi concentrici e dagli stessi colori s’incurvano attraverso una nuvola trasparente, quando Giunone comanda alla sua ancella (=Iride) [di scendere
sulla terra], 13. e quello esterno nasce da quello interno, a guisa della voce di quella ninfa vagante, che
amore consumò come il sole [consuma] i vapori, 16.
e qui [sulla terra] fanno che la gente sia sicura, per il
patto che Dio fece con Noè, che mai più il mondo
sarà allagato [dal diluvio]; 19. così le due ghirlande
di quelle rose eterne giravano intorno a noi, e così la
ghirlanda esterna corrispose a quella interna. 22.
Dopo che la danza e l’altra grande espressione [di
beatitudine] sia del cantare [all’unisono] sia del
mandarsi bagliori a vicenda con gaudio e con affetto, 25. si fermarono insieme nello stesso momento e
con volontà concorde – proprio come gli occhi che
insieme devono chiudersi e aprirsi davanti al piacere
che li fa muovere –, 28. dal cuore (=dall’interno) di
una delle nuove luci uscì una voce (=Bonaventura
da Bagnoregio), la quale mi fece apparire come
l’ago [della bussola, che si volge] alla stella polare,
nel farmi volgere verso di lei. 31. E cominciò:
«L’amore che mi fa bella mi spinge a ragionare
dell’altra guida (=Domenico di Calaruega), per la
quale qui si parla bene della mia. 34. È giusto che,
dove è l’uno, s’introduca l’altro, in modo che, come
essi combatterono insieme [per la Chiesa], così la
loro gloria risplenda insieme. 37. L’esercito di Cristo, che un così caro prezzo costò riarmare [contro il
peccato], si muoveva lento, dubbioso e ridotto di
numero dietro l’insegna [della croce], 40. quando
l’imperatore che sempre regna (=Dio) venne in soccorso alla milizia, che era vacillante, per sola sua
grazia, non perché ne fosse degna. 43. E, come s’è
detto, soccorse la sposa con due campioni, al cui esempio (=Francesco) e alla cui predicazione
(=Domenico) il popolo smarrito si ravvide. 46. In
quella parte [della Spagna], dove il dolce Zefiro
sorge ad aprire le novelle fronde delle quali si vede
l’Europa rivestire, 49. non molto lontano dalla riva
percossa dalle onde, dietro le quali, per il lungo suo
corso, il sole talvolta (=nel solstizio d’estate) si nasconde ad ogni uomo, 52. sorge la fortunata città di
Calaruega sotto la protezione del grande scudo [dei
re di Castiglia], nel quale un leone giace sotto [un
castello] ed [un altro leone] sta sopra [un altro castello]. 55. Dentro vi nacque l’appassionato amante
della fede cristiana, il santo atleta benigno con i suoi
ed implacabile con i nemici. 58. E, non appena fu
creata, la sua anima fu così ripiena di potente virtù,
che, ancora in grembo, diede alla madre capacità
profetiche. 
Divina commedia. Paradiso, a cura di Pietro Genesini 52
Poi che le sponsalizie fuor compiute
al sacro fonte intra lui e la Fede,
u’ si dotar di mutua salute,
61
la donna che per lui l’assenso diede,
vide nel sonno il mirabile frutto
ch’uscir dovea di lui e de le rede;
64
e perché fosse qual era in costrutto,
quinci si mosse spirito a nomarlo
del possessivo di cui era tutto.
67
Domenico fu detto; e io ne parlo
sì come de l’agricola che Cristo
elesse a l’orto suo per aiutarlo.
70
Ben parve messo e famigliar di Cristo:
che ‘l primo amor che ‘n lui fu manifesto,
fu al primo consiglio che diè Cristo.
73
Spesse fiate fu tacito e desto
trovato in terra da la sua nutrice,
come dicesse: ‘Io son venuto a questo’.
76
Oh padre suo veramente Felice!
oh madre sua veramente Giovanna,
se, interpretata, val come si dice!
79
 Non per lo mondo, per cui mo s’affanna
di retro ad Ostiense e a Taddeo,
ma per amor de la verace manna
82
in picciol tempo gran dottor si feo;
tal che si mise a circuir la vigna
che tosto imbianca, se ‘l vignaio è reo.
85
E a la sedia che fu già benigna
più a’ poveri giusti, non per lei,
ma per colui che siede, che traligna,
88
non dispensare o due o tre per sei,
non la fortuna di prima vacante,
non decimas, quae sunt pauperum Dei,
91
addimandò, ma contro al mondo
errante
licenza di combatter per lo seme
del qual ti fascian ventiquattro piante.
94
Poi, con dottrina e con volere insieme,
con l’officio appostolico si mosse
quasi torrente ch’alta vena preme;
97
e ne li sterpi eretici percosse
l’impeto suo, più vivamente quivi
dove le resistenze eran più grosse.
100
Di lui si fecer poi diversi rivi
onde l’orto catolico si riga,
sì che i suoi arbuscelli stan più vivi.
103
Se tal fu l’una rota de la biga
in che la Santa Chiesa si difese
e vinse in campo la sua civil briga,
106
ben ti dovrebbe assai esser palese
l’eccellenza de l’altra, di cui Tomma
dinanzi al mio venir fu sì cortese.
109
Ma l’orbita che fé la parte somma
di sua circunferenza, è derelitta,
sì ch’è la muffa dov’era la gromma.
112
La sua famiglia, che si mosse dritta
coi piedi a le sue orme, è tanto volta,
che quel dinanzi a quel di retro gitta;
115
e tosto si vedrà de la ricolta
de la mala coltura, quando il loglio
si lagnerà che l’arca li sia tolta.
118
61. Dopo che furono fatte le nozze tra lui e la Fede
al sacro fonte [battesimale], dove si diedero come
dote la reciproca salvezza, 64. la donna, che diede il
consenso per lui (=la madrina), vide in sogno il mirabile frutto che doveva uscire da lui e dai suoi eredi
(=l’ordine domenicano). 67. E, affinché fosse nel
nome qual era [nella realtà], da qui (=dal cielo) si
mosse una ispirazione [ai genitori], per chiamarlo
con il possessivo [di Dominus], al quale apparteneva
interamente. 70. Domenico fu chiamato. Ed io ne
parlo come dell’agricoltore, che Cristo scelse nel
suo orto (=la Chiesa), per farlo prosperare. 73. Apparve sùbito inviato e discepolo di Cristo, perché il
primo amore, che in lui si manifestò, fu verso il primo consiglio dato da Cristo (=l’esser poveri). 76.
Spesse volte, tacito e desto, fu trovato in terra dalla
sua nutrice, come se dicesse: “Io son venuto per questo (=per esser povero e per fare penitenza)!”. 79.
Oh, suo padre veramente Felice! Oh, sua madre veramente Giovanna, se il nome, [rettamente] interpretato, vale quello che dice! 82. Non per il mondo, a
causa del quale ora ci si affanna dietro all’Ostiense
(=Enrico di Susa, cioè il diritto canonico) e dietro a
Taddeo d’Alderotto (=la medicina), ma per l’amore
della vera sapienza 85. in breve tempo diventò
grande dottore, tanto che si mise a curare e a difendere la vigna (=la Chiesa), che sùbito imbianca (=si
secca), se il vignaiolo (=il papa) è negligente. 88. E
alla sede [pontificia], che un tempo fu più benigna
[di ora] verso i poveri giusti, non per colpa di lei, ma
per colpa di colui che ci siede sopra, che ora traligna, 91. domandò non di dare [ai poveri] il due o il
tre per sei (=un terzo o la metà), non di avere le rendite del primo [beneficio] vacante, né “le decime
che sono dei poveri di Dio”; 94. ma domandò contro
il mondo errante (=gli eretici) la licenza di combattere per quella fede, con la quale ti fasciano queste
ventiquattro piante (=le anime intorno a Dante). 97.
Poi con la dottrina e con la volontà insieme, si mosse con il mandato apostolico (=del papa), quasi un
torrente che la sorgente posta in alto spinge [con irruenza a valle]. 100. Ed il suo impeto colpì nella
sterpaglia eretica, più vivamente qui [in Provenza],
dove le resistenze erano più grosse. 103. Da lui sorsero poi diversi ruscelli, dai quali viene irrigato
l’orto cattolico, così che i suoi arboscelli (=i fedeli)
si mantengano più vivi [nella fede]. 106. Se fu tale
una ruota della biga, sulla quale la santa Chiesa si
difese e vinse in campo la sua guerra civile, 109. ti
dovrebbe essere ben assai palese l’eccellenza
dell’altra (=Francesco), della quale Tommaso d’Aquino fece cortesemente l’elogio, prima del mio arrivo. 112. Ma il solco, che la parte esterna della ruota (=il fondatore) ha scavato, è completamente abbandonato, così che [ora] c’è la muffa dove [prima]
c’era la gromma [del buon vino]. 115. La sua famiglia, che si mosse dritta con i piedi sulle sue orme, è
tanto cambiata, che getta il piede davanti verso il
piede dietro (=va a ritroso). 118. E presto si vedrà
dal raccolto la cattiva coltivazione, quando il loglio
(=l’erbaccia) si lagnerà di essere tolto dal granaio
(=la Chiesa). 
Divina commedia. Paradiso, a cura di Pietro Genesini 53
Ben dico, chi cercasse a foglio a foglio
nostro volume, ancor troveria carta
u’ leggerebbe “I’ mi son quel ch’i’
soglio”;
121
ma non fia da Casal né d’Acquasparta,
là onde vegnon tali a la scrittura,
ch’uno la fugge e altro la coarta.
124
Io son la vita di Bonaventura
da Bagnoregio, che ne’ grandi offici
sempre pospuosi la sinistra cura.
127
Illuminato e Augustin son quici,
che fuor de’ primi scalzi poverelli
che nel capestro a Dio si fero amici.
130
Ugo da San Vittore è qui con elli,
e Pietro Mangiadore e Pietro Spano,
lo qual giù luce in dodici libelli;
133
Natàn profeta e ‘l metropolitano
Crisostomo e Anselmo e quel Donato
ch’a la prim’arte degnò porre mano.
136
Rabano è qui, e lucemi dallato
il calavrese abate Giovacchino,
di spirito profetico dotato.
139
Ad inveggiar cotanto paladino
mi mosse l’infiammata cortesia
di fra Tommaso e ‘l discreto latino;
142
e mosse meco questa compagnia”. 145
121. Dico bene che chi esaminasse a foglio a foglio
il nostro volume (=ad uno ad uno i frati del nostro
ordine) troverebbe ancora pagine, dove leggerebbe:
“Io sono quel che solevo essere”; 124. ma non sarà
né da Casale (=spirituale) né d’Acquasparta (=convenutale), da dove vengono tali interpreti della regola francescana, che uno la fugge, l’altro la fa più
rigida. 127. Io sono l’anima di Bonaventura da Bagnoregio, che nei grandi uffici [ricoperti] posposi
sempre le preoccupazioni temporali [a quelle spirituali]. 130. Qui [con me] ci sono Illuminato da Rieti
e Agostino d’Assisi, che furono tra i primi scalzi poverelli, che, cingendo il capestro (=il cordone francescano), si fecero amici di Dio. 133. Ugo da san
Vittore è qui con loro, e Pietro Mangiatore e Pietro
Ispano, che giù [sulla terra] risplende per i dodici
libri [delle Summulae logicales]; 136. il profeta Natan e il patriarca Giovanni Crisostomo e Anselmo
d’Aosta e quel Donato, che si degnò di porre la mano alla prima arte (=la grammatica) 139. Rabano
Mauro è qui, e risplende alla mia sinistra l’abate calabrese Gioacchino da Fiore, dotato di spirito profetico. 142. Ad esaltare un così grande paladino mi
spinsero l’infiammata cortesia e l’assennato discorso
di Tommaso d’Aquino. 145. E con me spinsero questa compagnia (= gli spiriti della seconda ghirlanda)».
I personaggi
Bonaventura da Bagnoregio (Viterbo) (1221-1274)
entra nell’ordine francescano forse nel 1243. Studia
e insegna a Parigi. Lascia l’insegnamento nel 1257,
quando diventa guida dell’ordine. Cerca di mediare
le due tendenze degli spirituali e dei conventuali, in
cui ormai l’ordine è spaccato. Scrive numerose opere. La più importante è il commento alle Sententiae
(Sentenze) di Marco Lombardo. Lo scritto più famoso è l’Itinerarium mentis in Deum (Itinerario della
mente verso Dio). È soprannominato Doctor seraphicus ed è il massimo rappresentante delle correnti
mistiche medioevali, che si riallacciano al neoplatonismo e a sant’Agostino e che affermano la superiorità della fede sulla ragione. Nel 1273 è nominato
vescovo di Albano e cardinale. Muore l’anno dopo
durante il concilio di Lione.
Domenico di Calaruèga (1170/75-1221), presso
Burgos (Spagna), appartiene alla nobile famiglia dei
Guzman. Studia teologia, divenendo famoso per la
sua conoscenza di questioni dottrinali. Fonda l’ordine dei frati domenicani, impegnati sul piano teologico a predicare la sana dottrina della fede e a difendere le verità cristiane dagli eretici. Predica in
particolare contro gli albigesi (1205 e 1207-14). È
estraneo però alla crociata contro gli albigesi (1207-
14), nella quale si distingue per ferocia Folchetto da
Marsiglia, suo collaboratore. Nel 1215 si reca a
Roma con Folchetto, per avere dal papa Innocenzo
III il riconoscimento del suo ordine. Lo ottiene
l’anno successivo. Il suo ordine si divide poi in tre
famiglie: i frati predicatori, le suore domenicane, il
terz’ordine domenicano, aperto ai laici.
Iride è l’ancella di Giunone. Scendendo sulla terra
per portare i messaggi della dea, lascia con l’arcobaleno una traccia del suo passaggio.
L’arcobaleno è fatto sorgere da Dio come segno del
nuovo patto di alleanza stipulato con Noè e la sua
famiglia dopo il diluvio universale, con cui aveva
punito gli uomini per la loro corruzione (Gn 8, 20-
22).
Enrico di Susa (?-1271) è detto Ostiense perché
cardinale e vescovo di Ostia dal 1261. Insegna diritto canonico a Bologna e a Parigi, e scrive la Summa
super titulis Decretalium (Compendio sopra i capitoli delle Decretali), un’opera fondamentale di diritto canonico, che ha una grandissima diffusione e
un grandissimo influsso nel Medio Evo.
Taddeo d’Alderotto (1215-1295) è un famoso medico di Firenze, autore di molti libri adoperati nelle
scuole del tempo.
Spirituali e conventuali sono le due correnti in cui
si divide l’ordine, quando Francesco è ancora in vita: i primi vogliono restare fedeli alla regola ed anzi
la interpretano in termini più rigidi, i secondi invece
la vogliono adattare ai tempi e ai nuovi problemi religiosi e sociali che l’ordine deve affrontare. Dante
sceglie Umbertino da Casale (Pisa) (1159ca.-dopo il
1325) come rappresentante degli spirituali, Matteo
d’Acquasparta (Terni)(1240ca.-1302) come rappresentante dei conventuali.
Illuminato da Rieti (1190ca.-1260ca.) e Agostino
d’Assisi sono tra i primi seguaci di Francesco d’Assisi.
Ugo da san Vittore (Yprès 1147ca.-Parigi 1141)
nel 1133 entra nell’abbazia di San Vittore presso 
Divina commedia. Paradiso, a cura di Pietro Genesini 54
Parigi. È filosofo e mistico. È seguace di sant’Agostino e uno dei maggiori teologi medioevali. La
sua opera più nota è De sacramentis fidei christianae (I sacramenti della fede cristiana). È l’iniziatore della Scuola di San Vittore, che ha un grande
influsso sul pensiero mistico medioevale.
Pietro Mangiatore (Troyes 1100ca.-1179), noto anche come Petrus Comestor, è decano della cattedrale di Troyes e cancelliere dell’università di Parigi. Il
soprannome probabilmente gli deriva dalla sua fame
insaziabile di lettore di libri.
Pietro Ispano (Lisbona 1226-Roma 1277) abbandona la professione di medico, per prendere gli ordini
religiosi. Diventa cardinale e vescovo di Frascati
(1273), poi papa con il nome di Giovanni XXI
(1276). È famoso per le Summulae logicales (Piccoli compendi di logica), un testo di logica che ha una
grandissima diffusione.
Anselmo d’Aosta (1033-1109) è monaco benedettino, vescovo di Canterbury nel 1193. È filosofo e teologo. Ancor oggi la sua fama è legata alla prova
ontologica dell’esistenza di Dio: nel concetto di
Dio come dell’essere più perfetto è implicita la sua
esistenza. Se non esistesse, Egli non sarebbe l’essere
più perfetto, in quanto mancherebbe di quella perfezione che è l’esistenza.
Rabano Mauro (Magonza 776-Winfel 856) è insegnante e dal 1192 è abate del monastero di Fulda.
Dall’847 è arcivescovo di Magonza. È filosofo, mistico e teologo. Scrive De unverso o De rerum natura (L’universo o La naura) e De institutione clericorum (Le istituzioni dei chierici)
Gioacchino da Celico (1130ca.-1202) è detto da
Fiore dal nome del monastero che fonda in San
Giovanni in Fiore (1189). Ha fama di mistico e di
profeta. Nelle sue opere propugna un rinnovamento
religioso e sociale. Nell’immaginario collettivo diventa ben presto una figura profetica e leggendaria.
Giovanni d’Antiochia (345-407) è detto Crisostomo, cioè bocca d’oro, per la sua grande eloquenza.
È uno dei grandi Padri della Chiesa. È metropolita
di Costantinopoli. Per le sue invettive contro la corruzione della corte imperiale dell’imperatore Arcadio, viene mandato in esilio, dove muore.
Elio Donato (sec. IV) è maestro di san Girolamo e
famoso grammatico. Scrive le Artes grammatcae
(L’arte della grammatica), un testo di grammatica
diffusissimo nel Medio Evo.
Natan è un profeta ebraico che vive al tempo dei re
David e Salomone (970 a.C.). È famoso per i rimproveri che muove a re David a causa della sua superbia e della sua vita peccaminosa (2 Sam 12, 1
sgg.; 1 Re 1, 34).
Commento
1. Il canto ha la stessa struttura del canto precedente: qui un frate francescano presenta la vita di Domenico di Calaruega e gli ideali dell’ordine domenicano, quindi rimprovera i frati del suo ordine, che
si sono allontanati dalla regola del fondatore; lì un
frate domenicano presenta la vita di Francesco
d’Assisi e gli ideali dell’ordine francescano, quindi
rimprovera i frati del suo ordine, che si sono allontanati dalla regola del fondatore. Le simmetrie però si
presentano anche a livelli ulteriori. Ad esempio
Francesco sposa Madonna Povertà (un motivo consueto dell’agiografia francescana), Domenico sposa
la Fede al fonte battesimale (un’idea originale del
poeta).
1.1. Dante mette il frate francescano Bonaventura
da Bagnoregio e Domenico di Calaruega, il massimo
predicatore della Chiesa, nel quarto cielo, il Sole,
dove sono collocati gli spiriti sapienti. Tommaso si
rivolge alla vita teoretica, Francesco alla vita pratica. Ma altre figure sono più vicine a Dio: l’avo
Cacciaguida, che muore in Terra Santa, combattendo per la fede (Pd XV-XVII), Benedetto da Norcia,
che unisce la preghiera e le opere (Pd XXII). A suo
avviso la vita conventuale o dedita alla propria perfezione o alla riflessione teologica non è completa.
Invece Cacciaguida e Benedetto hanno condotto una
vita dedita alla diffusione combattiva della fede oppure che univa vita attiva e vita contemplativa. Proprio questa loro vita li ha resi meritevoli di essere
posti più vicino a Dio. Anche in questo caso emerge
la centralità della vita terrena. Ed essa condiziona la
collocazione nel cielo.
2. Bonaventura da Bagnoregio è teologo e mistico,
quindi è al di sopra della ragione, al di sopra del più
grande teologo del mondo cristiano, Tommaso
d’Aquino. D’altra parte anche Virgilio, simbolo della ragione umana, nel paradiso terrestre cede il posto
a Beatrice, simbolo della fede e della teologia. E a
sua volta Beatrice cede il posto a Bernardo di Chiaravalle, simbolo della fede mistica. Alla fine
dell’opera è lui che intercede per Dante presso la
Vergine Maria, affinché il poeta abbia la visione mistica di Dio (Pd XXXIII, 1-39). L’itinerario verso
Dio è quindi il seguente: la fede basata sulla rivelazione ha la meglio sulla ragione, che procede per
sillogismi; la fede mistica ha la meglio sulla fede
teologica e raziocinante.
3. Domenico di Calaruega è fatto nascere ad Occidente, come Francesco è fatto nascere ad Oriente. In
questo modo i due campioni della fede riescono ad
abbracciare l’intero mondo cristiano.
4. Domenico è circondato da tre donne fin dalla nascita: la madre, la madrina e la nutrice. Fin dal primo momento risulta chiaro che ha una missione da
compiere. È trovato per terra sveglio e silenzioso
dalla nutrice (cosa peraltro comune a tutti i bambini). Questo fatto viene interpretato come se volesse
dire che egli era nato per questo, cioè per predicare
la fede e per aiutare i cristiani con un atteggiamento
di umiltà e di penitenza. La sua vita viene ricostruita sulla falsariga di quella di Gesù Cristo: «Io son
venuto a questo» sono parole dette da Gesù Cristo
(Mc 1, 38). La sua predestinazione si vede anche
quando egli non sceglie di studiare i testi dell’Ostiense (il diritto canonico), né quelli di Taddeo
d’Alderotto (la medicina), due discipline che gli avrebbero dato fama e denaro. Sceglie invece di studiare la sana dottrina teologia. Quindi si rivolge al
papa, ma non per chiedere una parte del denaro destinata alle opere pie né la prima sede vacante, bensì
la licenza di predicare la vera dottrina al popolo cri-
Divina commedia. Paradiso, a cura di Pietro Genesini 55
stiano errante e di lottare contro la piaga delle eresie. E, una volta ottenutala, riversa il suo impeto in
Provenza, dove le resistenze degli eretici erano
maggiori. Con la licenza di predicare giunge anche
l’approvazione dell’ordine domenicano, che si suddivide in tre famiglie, per svolgere in modo più efficiente e articolato il compito di recuperare il popolo
all’ortodossia cristiana. Dante tratteggia una vita
trionfante secondo gli stilemi dell’oratoria religiosa
di tipo edificante. Resta peraltro molto aderente alla
vita di Domenico, come era stato aderente alla vita
di Francesco.
5. L’elogio di Domenico e dell’ordine domenicano
è reso più tangibile dalla critica finale che Bonaventura fa ai frati francescani: essi hanno modificato la
regola iniziale, rendendola chi più rigorosa, chi più
leggera. Anche Tommaso si era comportato allo
stesso modo, elogiando i frati francescani e criticando i suoi, che hanno dimenticato «dove ben ci
s’impingua [di beni spirituali], se non si vaneggia
[dietro ai beni mondani]» (v. 139). La critica,
l’elogio e l’esempio sono una strategia didattica
molto efficace.
6. Per l’immaginario medioevale valeva il principio
che nomen omen est (il nome è un augurio e una
profezia di futuro, condiziona il destino di chi lo
porta) o che nomina sunt conseqeuntia rerum (i
nomi sono conseguenze delle cose, cioè non sono arbitrari, puri suoni, dipendono dalle cose stesse,
quindi esplicano la natura profonda di ciò che nominano). Domenicus significa «che appartiene al Signore», cioè a Dio; Felice, il padre, significa «ben
fortunato»; Giovanna, la madre, secondo i lessici
medioevali derivava dall’ebraico e valeva «piena di
grazia». Così Domenico dedica tutta la sua vita a
Dio e alla diffusione della sana dottrina teologica.
Nel Medio Evo non soltanto i nomi indicavano
l’essenza delle cose, ma anche i numeri avevano la
capacità di svelare le strutture profonde della realtà.
Da questa convinzione, universalmente professata,
deriva la struttura numerologica e i continui richiami
numerici all’interno della Divina commedia: 33
canti più uno introduttivo, per un totale di 100 canti;
i canti VI sono canti politici, il canto L (Pg XVI) è il
canto di passaggio alla seconda metà dell’opera, la
profezia del Cinquecento dieci e cinque, cioè del
DXV, anagrammato in DUX (Pg XXXIII, 43) ecc.
6.1. D’altra parte questa convinzione non deve lasciare perplessi o scettici nei confronti del pensiero
medioevale: la scienza moderna, iniziata da G. Galilei (1564-1642), si fonda sul metodo matematicosperimentale e afferma che la natura profonda delle
cose è matematica e che Dio è il primo matematico.
Rispetto all’astrattezza del pensiero moderno la prospettiva medioevale aveva almeno il pregio che le
sue affermazioni erano controllabili dalle «sensate
esperienze» dello scienziato come dell’uomo comune. Insomma non si deve criticare il pensiero medioevale di essere antiscientifico (adoperando concetti
anacronistici, perché elaborati secoli dopo!), perché
la scienza moderna sviluppa in modo più intenso ed
efficace quegli strumenti logici, metodologici,
«scientifici», di cui il Medio Evo può farsi vanto. Il
matematismo di Galilei è indubbiamente più efficace del logicismo medioevale. D’altra parte anche i
numeri arabi sono molto più efficaci di quelli romani. I pensatori posteriori devono almeno cercare di
perfezionare le intuizioni e le scoperte dei loro predecessori!
7. La lotta conto gli eretici impegna moltissime energie della Chiesa. Eppure una delle cause, forse la
più importante, del sorgere delle eresie è la corruzione che è capillarmente diffusa all’interno della
Chiesa stessa. Che essa ci sia lo dice lo stesso Dante
e lo riconoscono quei numerosi movimenti di riforma, che attraversano la storia della Chiesa dal movimento riformatore di Cluny (910) al Concilio di
Trento (1545-63). L’incapacità o l’impossibilità
delle gerarchie romane di dare luogo motu proprio
alle riforme provoca la spaccatura dell’Europa in
due parti con la riforma protestante di M. Lutero
(1517). D’altra parte lo stesso Dante auspica la venuta del Veltro (If I, 100-111), di un DUX (Pg
XXXIII, 43), denuncia infinite volte la corruzione
della Chiesa (If XIX, 52-120) e si attribuisce una
funzione salvifica e riformatrice (Pd XVII, 106-142)
operando all’interno della Chiesa, come Francesco e
Domenico. Ma senza successo. Peraltro la Chiesa
con le cariche e le prebende comperava i servizi e la
fedeltà degli intellettuali e con la corruzione garantiva ordine e stabilità sociale o meglio compattezza
ideologica e culturale e omogeneità di valori a tutta
l’Europa. E gli intellettuali non intendevano affatto
togliersi la possibilità di una vita facile, piacevole
ed agiata in nome di astratti problemi morali. F. Petrarca (1304-1374) prende gli ordini minori. G.
Boccaccio (1313-1375) è costretto a considerare la
possibilità di prendere gli ordini minori per poter affrontare serenamente la vecchiaia. Due secoli dopo
la situazione non è cambiata: L. Ariosto (1474-
1533) si sposa di nascosto per non perdere il beneficio ecclesiastico. In trempi più tardi G. Leopardi
(1798-1937) evita per poco di prendere gli ordini
minori.
8. Alla fine del canto Bonaventura fa l’elenco dei
frati francescani e degli altri personaggi presenti nel
cielo del Sole. Le informazioni vengono date più
numerose e in modo più icastico di quanto era successo nelle due cantiche precedenti, ad esempio con
Virgilio che indica le anime dei lussuriosi (If V, 52-
72), con Ciacco che indica dove sono finiti i grandi
fiorentini (If VI, 77-87), con Farinata degli Uberti
che dice il nome di altri eretici (If X, 118-120) e
con Brunetto Latini che tra tutti i «cherci e litterati
grandi e di gran fama» sceglie tre nomi (If XV, 100-
114). Nel Paradiso le parole esprimono anche la luce e la gioia dei beati.
8.1. Dante prova la soluzione dei canti abbinati dalla struttura e dal contenuto: un frate che parla della
vita del fondatore di un altro ordine, tesse l’elogio
di questi frati e critica i suoi; e viceversa (XI-XII). Il
poeta aveva provato molteplici soluzioni. I primi tre
canti dell’Inferno hanno un inizio, uno sviluppo e
una conclusione molto semplice. Poi prova a collegare un canto con l’inizio del successivo (V-VI, VIVII, X-XI, XIII-XIV, XXVI-XXVII), quindi incontra 
Divina commedia. Paradiso, a cura di Pietro Genesini 56
un personaggio in un canto e lo lascia in un altro
(Griffolino d’Arezzo, XXIX-XXX), ancora incontra
un personaggio in un canto e gli fa raccontare la sua
storia nella prima metà del canto successivo (il conte
Ugolino della Gherardesca, XXXII-XXXIII). Nel
Purgatorio si fa accompagnare da un personaggio
per tre canti (Sordello da Goito, VI-VIII) e da un altro per 13 (Stazio, XXI-XXXIII). Nel Paradiso incontra un personaggio in un canto e gli fa occupare
tutto il canto successivo (Giustiniano, V-VI), dedica
ben tre canti ad uno stesso personaggio (Cacciaguida, XV-XVII) e ad un certo punto lascia Beatrice
per un nuovo personaggio (san Bernardo, XXXII),
quindi resta da solo davanti alla corte celeste
(XXXIII).
8.2. Egli applica costantemente il principio della varietà sia al livello di struttura sia al livello di contenuto (papi messi all’inferno, donne di malaffare e
prostitute messe in paradiso), perché il compito del
poeta è quello di plasmare la realtà che tocca, per
interessare senza tregua il lettore, e il compito del
riformatore politico e religioso è quello di riplasmare la realtà sociale e spirituale con gli strumenti offerti dalla poesia. Il poeta, il politico, il mistico sono
i tre aspetti fondamentali con cui Dante si presenta
al lettore. E tutti e tre hanno la stessa radice e gli
stessi scopi: riformare, mutare, modificare, riportare
gli uomini a percorrere la strada abbandonata del
bene.
9. I giudizi di Dante sull’ordine francescano e sull’ordine domenicano, oltre che sui singoli individui,
e in generale sugli ecclesiastici vanno confrontati
con i giudizi di altri autori, che li danno da punti di
vista profondamente diversi. In al modo emerge il
carattere profondamente ideologico dei giudizi del
poeta come dei giudizi degli altri autori
9.1. Nello Specchio di vera penitenza, una raccolta
di prediche edificanti, il frate domenicano J. Passavanti (1302ca.-1357) difende ad oltranza gli ecclesiastici contro i laici e contro il sapere laico, anche
se riconosce gli errori, cioè i peccati, degli ecclesiastici. E, in sintonia con il suo pubblico popolare, ha
una visione estremamente povera dei peccati (ridotti
a lussuria, superbia, avarizia o attaccamento alla ricchezza), della vita terrena e di quella ultraterrena.
9.2. Nel Decameron, una raccolta di 100 novelle,
G. Boccaccio (1313-1375) dà una valutazione laica
e terrena del comportamento degli ecclesiastici. E
trasforma il papa Bonifacio VIII, l’acerrimo nemico
di Dante, in un grande principe, sensibile alla ricchezza e ai valori del mondo, che con abilità manda
avanti gli affari della Chiesa. In sostanza egli non dà
giudizi morali sui comportamenti degli ecclesiastici.
Egli si schiera con i nobili (che però non lo vogliono
nelle loro file), pur essendo di estrazione borghese;
ma, quando serve, è ugualmente tagliente sia con i
religiosi che con i laici. Invece condanna senz’appello il popolo credulone e assetato di miracoli, che
merita soltanto d’essere imbrogliato.
9.3. Nel Novellino, una raccolta di 50 novelle, Masuccio Guardati, detto Salernitano (1410/15-1475),
un nobile napoletano, esprime un atteggiamento irreligioso, blasfemo, ferocemente anticlericale e pornografico verso i nemici di classe, tanto che
l’Uditore, un alto ecclesiastico che si occupava della propaganda ostile alla Chiesa, distrugge di sua
mano il manoscritto autografo, poco prima o forse
poco dopo la morte dell’autore. A una nobiltà che
pratica gli ideali di liberalità, di prodezza e di amicizia, l’autore contrappone un mondo ecclesiastico
dissoluto, dedito agli imbrogli, ai piaceri della carne
e avido di denaro.
9.4. In un breve trattato di politica, intitolato il
Principe (1512-13) N. Machiavelli (1469-1527) intende staccare la politica dalla morale e darle uno
statuto di scienza autonoma: la politica ha le sue
leggi, che non concordano necessariamente con
quelle della morale. L’uomo politico deve infrangere le leggi della morale, quando ciò torna utile al
bene dello Stato e al mantenimento del potere. La
religione è strumento di potere, perché permette di
controllare gli uomini. Il principe deve mostrare di
avere (non è necessario che li abbia) quegli atteggiamenti ispirati alla benevolenza, all’umanità e al
rispetto dei valori religiosi, che lo rendono ben accetto ai suoi sudditi.
10. Dante continua le variazioni sul nome detto (è il
caso generale), non detto (il poeta tace il suo a Sapìa da Siena), detto in un secondo momento (il suo
e quello di Matelda), anonimo (l’anonimo fiorentino). Qui ora il nomen è omen (Domenico, Felice,
Giovanna), è una previsione e un augurio per il futuro. D’altra parte la Bibbia daà un significato forte
all’attribuzione del nome, e normalmente nella scelta del nome ai figli si pensa a un personaggio famoso
a cui i figli dovrebbero assomigliare. Sicuramente
molti autori non sarebbero divenuti famosi con il loro nome originale (Italo Svevo, Alberto Moravia).
Così hanno deciso di cambiarlo.
La struttura del canto è semplice: 1) il frate francescano Bonaventura da Bagnoregio parla della vita e
dell’opera di Domenico di Calaruega, che sposa la
Fede; 2) tesse l’elogio dei frati domenicani; quindi
3) critica i frati del suo ordine che hanno reso più
rigida o reso più facile la regola; infine 4) fa il nome
di alcuni frati francescani e di alcuni mistici che sono lì con lui in cielo. 
Divina commedia. Paradiso, a cura di Pietro Genesini 57
Canto XV
Benigna volontade in che si liqua
sempre l’amor che drittamente spira,
come cupidità fa ne la iniqua,
1
silenzio puose a quella dolce lira,
e fece quietar le sante corde
che la destra del cielo allenta e tira.
4
Come saranno a’ giusti preghi sorde
quelle sustanze che, per darmi voglia
ch’io le pregassi, a tacer fur concorde?
7
Bene è che sanza termine si doglia
chi, per amor di cosa che non duri
etternalmente, quello amor si spoglia.
10
Quale per li seren tranquilli e puri
discorre ad ora ad or sùbito foco,
movendo li occhi che stavan sicuri,
13
e pare stella che tramuti loco,
se non che da la parte ond’e’ s’accende
nulla sen perde, ed esso dura poco:
16
tale dal corno che ‘n destro si stende
a piè di quella croce corse un astro
de la costellazion che lì resplende;
19
né si partì la gemma dal suo nastro,
ma per la lista radial trascorse,
che parve foco dietro ad alabastro.
22
Sì pia l’ombra d’Anchise si porse,
se fede merta nostra maggior musa,
quando in Eliso del figlio s’accorse.
25
“O sanguis meus, o superinfusa
gratia Dei, sicut tibi cui
bis unquam celi ianua reclusa?”.
28
Così quel lume: ond’io m’attesi a lui;
poscia rivolsi a la mia donna il viso,
e quinci e quindi stupefatto fui;
31
ché dentro a li occhi suoi ardeva un riso
tal, ch’io pensai co’ miei toccar lo fondo
de la mia gloria e del mio paradiso.
34
Indi, a udire e a veder giocondo,
giunse lo spirto al suo principio cose,
ch’io non lo ‘ntesi, sì parlò profondo;
37
né per elezion mi si nascose,
ma per necessità, ché ‘l suo concetto
al segno d’i mortal si soprapuose.
40
E quando l’arco de l’ardente affetto
fu sì sfogato, che ‘l parlar discese
inver’ lo segno del nostro intelletto,
43
la prima cosa che per me s’intese,
“Benedetto sia tu”, fu, “trino e uno,
che nel mio seme se’ tanto cortese!”.
46
E seguì: “Grato e lontano digiuno,
tratto leggendo del magno volume
du’ non si muta mai bianco né bruno,
49
solvuto hai, figlio, dentro a questo lume
in ch’io ti parlo, mercè di colei
ch’a l’alto volo ti vestì le piume.
52
Tu credi che a me tuo pensier mei
da quel ch’è primo, così come raia
da l’un, se si conosce, il cinque e ‘l sei;
55
e però ch’io mi sia e perch’io paia
più gaudioso a te, non mi domandi,
che alcun altro in questa turba gaia.
58
1. La volontà di fare il bene, nella quale si risolve
sempre l’amore [divino] che ispira sentimenti retti,
come la cupidigia la fa diventare volontà di fare il
male, 4. fece tacere quella dolce lira (=il coro dei
beati) e fece fermare le sante corde, che la mano di
Dio allenta e tende. 7. Come potranno essere sorde
alle giuste preghiere [dei vivi] quelle anime che, per
invogliarmi ad esprimere i miei desideri, furono
concordi a tacere? 10. È giusto che soffra senza fine
[nell’inferno] colui che, per amore di una cosa che
non duri eternamente, si spoglia di quell’amore [divino]. 13. Come per i sereni (=cieli) tranquilli e puri
guizza di tanto in tanto un fuoco improvviso, che fa
muover gli occhi che guardavano sicuri, 16. e appare una stella che muti il suo posto, se non che dalla
parte dove esso si accende non scompare alcuna stella, ed essa dura poco; 19. così dal braccio, che si
stende a destra, corse ai piedi di quella croce un astro (=un’anima splendente) della costellazione che
lì risplende. 22. Né la gemma (=l’anima) si staccò
dal suo nastro (=la croce), ma si mosse lungo i due
bracci, [in modo] che parve [come] un fuoco dietro
ad alabastro. 25. Con lo stesso affetto l’ombra di
Anchise si offrì [agli occhi di Enea], se merita fiducia la nostra maggior musa (=Virgilio), quando essa
nei Campi Elisi scorse il figlio. 28. «O sangue mio,
o sovrabbondante grazia di Dio infusa [in te], a
chi come a te fu mai dischiusa due volte la porta
del cielo?» 31. Così disse quella luce. Perciò io la
fissai attentamente. Poi rivolsi lo sguardo alla mia
donna e rimasi stupefatto per le parole di quella luce
e per il volto di lei: 34. dentro ai suoi occhi ardeva
un sorriso tale, che io pensai di toccare con i miei il
culmine della mia gloria e del mio paradiso
(=beatitudine). 37. Quindi lo spirito, piacevole da
udire e da vedere, aggiunse alle prime parole cose,
che io non compresi, tanto parlò profondamente. 40.
Né si nascose a me per sua scelta, ma per necessità,
perché il suo pensiero andò oltre il limite della
comprensione umana. 43. E, quando l’ardore
dell’affetto intensissimo si fu sfogato al punto che le
sue parole discesero al livello del nostro intelletto,
46. la prima cosa che da me si comprese fu: «Benedetto sia tu, o [Dio] uno e trino, che sei tanto cortese
(=generoso) verso la mia discendenza!». 49. E proseguì: «Un gradito e lungo desiderio [di vederti],
sorto [in me] leggendo nel grande volume (=in Dio),
dove non si muta mai né la pagina bianca né quella
bruna (=scritta), 52. tu, o figlio, hai soddisfatto dentro questa luce, in cui ti parlo, grazie a colei che ti
vestì le piume per questo gran volo. 55. Tu credi che
il tuo pensiero venga a me da colui che è primo
(=Dio), così come deriva dal [numero] uno il cinque
ed il sei (=gli altri numeri). 58. Perciò non mi domandi chi io sia e perché io appaia verso di te più
festoso di ogni altro spirito di questa gaia schiera. 
Divina commedia. Paradiso, a cura di Pietro Genesini 58
Tu credi ‘l vero; ché i minori e ‘ grandi
di questa vita miran ne lo speglio
in che, prima che pensi, il pensier pandi;
61
ma perché ‘l sacro amore in che io veglio
con perpetua vista e che m’asseta
di dolce disiar, s’adempia meglio,
64
la voce tua sicura, balda e lieta
suoni la volontà, suoni ‘l disio,
a che la mia risposta è già decreta!”.
67
Io mi volsi a Beatrice, e quella udio
pria ch’io parlassi, e arrisemi un cenno
che fece crescer l’ali al voler mio.
70
Poi cominciai così: “L’affetto e ‘l senno,
come la prima equalità v’apparse,
d’un peso per ciascun di voi si fenno,
73
però che ‘l sol che v’allumò e arse,
col caldo e con la luce è sì iguali,
che tutte simiglianze sono scarse.
76
Ma voglia e argomento ne’ mortali,
per la cagion ch’a voi è manifesta,
diversamente son pennuti in ali;
79
ond’io, che son mortal, mi sento in questa
disagguaglianza, e però non ringrazio
se non col core a la paterna festa.
82
Ben supplico io a te, vivo topazio
che questa gioia preziosa ingemmi,
perché mi facci del tuo nome sazio”.
85
“O fronda mia in che io compiacemmi
pur aspettando, io fui la tua radice”:
cotal principio, rispondendo, femmi.
88
Poscia mi disse: “Quel da cui si dice
tua cognazione e che cent’anni e piùe
girato ha ‘l monte in la prima cornice,
91
mio figlio fu e tuo bisavol fue:
ben si convien che la lunga fatica
tu li raccorci con l’opere tue.
94
Fiorenza dentro da la cerchia antica,
ond’ella toglie ancora e terza e nona,
si stava in pace, sobria e pudica.
97
Non avea catenella, non corona,
non gonne contigiate, non cintura
che fosse a veder più che la persona.
100
Non faceva, nascendo, ancor paura
la figlia al padre, che ‘l tempo e la dote
non fuggien quinci e quindi la misura.
103
Non avea case di famiglia vòte;
non v’era giunto ancor Sardanapalo
a mostrar ciò che ‘n camera si puote.
106
Non era vinto ancora Montemalo
dal vostro Uccellatoio, che, com’è vinto
nel montar sù, così sarà nel calo.
109
Bellincion Berti vid’io andar cinto
di cuoio e d’osso, e venir da lo specchio
la donna sua sanza ‘l viso dipinto;
112
e vidi quel d’i Nerli e quel del Vecchio
esser contenti a la pelle scoperta,
e le sue donne al fuso e al pennecchio.
115
Oh fortunate! ciascuna era certa
de la sua sepultura, e ancor nulla
era per Francia nel letto diserta.
118
61. Tu credi il vero, perché i piccoli e i grandi di
questa vita [beata] vedono nello specchio (=in Dio)
in cui manifesti il tuo pensiero prima di pensarlo.
64. Ma, affinché l’amore divino, nel quale io veglio
con una visione perpetua e che mi fa provare la sete
del dolce desiderio [di risponderti], si adempia meglio, 67. la tua voce sicura (=senza incertezze), coraggiosa e lieta esprima con le parole la tua volontà,
esprima il tuo desiderio, ai quali la mia risposta è
già pronta!». 70. Io mi rivolsi a Beatrice, [per chiederle di parlare]; ella udì [la mia richiesta] prima
che io parlassi, e mi sorrise un cenno di consenso,
che fece crescere le ali al mio desiderio. 73. Poi
cominciai così: «Il sentimento e l’intelletto, non appena la prima uguaglianza (=Dio, i cui attributi raggiungono tutti lo stesso grado infinito di perfezione)
vi apparve (= non appena saliste al cielo), si fecero
dello stesso peso (=uguali, seppure a un grado non
infinito) per ciascuno di voi, 76. perché il sole
(=Dio), che v’illuminò e che vi arse, è così uguale
nel fuoco [dell’amore] e nella luce [della sapienza],
che tutte le [altre] uguaglianze a Lui simili (=angeli
e beati) sono insufficienti [rispetto a Lui]. 79. Ma la
facoltà di sentire e quella di ragionare nei mortali,
per il motivo (=l’imperfezione umana) che a voi è
manifesto, hanno una diversa capacità di volare (=la
ragione non è all’altezza del sentimento). 82. Perciò
io, che sono mortale, mi sento in questa disuguaglianza, e ringrazio soltanto con il cuore per questa
paterna accoglienza. 85. Ben ti supplico, o vivo topazio che ingemmi questo gioiello prezioso (=la
croce), di farmi sazio (=di rivelarmi) del tuo nome».
88. «O fronda mia, nella quale mi compiacqui solamente aspettandoti, io fui la tua radice (=il tuo capostipite)» in questo modo iniziò a rispondermi. 91.
Poi continuò: «Colui (=Alighiero I), dal quale la tua
famiglia ha preso il nome e che per cent’anni e più
ha girato il monte [del purgatorio] nella prima cornice (=quella dei superbi), 94. fu mio figlio e fu tuo
bisavolo: è ben necessario che tu gli accorci la lunga
fatica con le tue opere. 97. Firenze dentro la cerchia
antica, dove essa sente ancora suonare l’ora terza e
la nona, viveva in pace, sobria e pudìca. 100. Non si
usavano collane, non corone [per il capo], non gonne
ricamate, non cinture che fossero più vistose della
persona [che le portava]. 103. Nascendo, la figlia
non faceva ancor paura al padre, perché il tempo
[delle nozze] e la dote non superavano, né questa né
quello, la misura. 106. Non c’erano case [con stanze] vuote, non vi era ancor giunto Sardanapàlo a
mostrar ciò che si può fare in camera (=dentro casa).
109. Non era ancor vinto monte Mario (=Roma) dal
vostro monte Uccellatoio; e quello, com’è [stato]
vinto nell’ascesa, così sarà vinto nella decadenza.
112. Io vidi Bellincion Berti andare cinto di cuoio e
d’osso e la sua donna venir [via] dallo specchio senza il viso dipinto. 115. E vidi la famiglia dei Nerli e
quella dei Vecchietti esser contente di [indossar un
mantello di] pelle non foderata e le sue donne [lavorare] al fuso e al pennecchio. 118. Oh fortunate!,
ciascuna era certa della sua sepoltura e ancora nessuna era lasciata sola nel letto [dal marito partito]
per la Francia. 
Divina commedia. Paradiso, a cura di Pietro Genesini 59
L’una vegghiava a studio de la culla,
e, consolando, usava l’idioma
che prima i padri e le madri trastulla;
121
l’altra, traendo a la rocca la chioma,
favoleggiava con la sua famiglia
d’i Troiani, di Fiesole e di Roma.
124
Saria tenuta allor tal maraviglia
una Cianghella, un Lapo Salterello,
qual or saria Cincinnato e Corniglia.
127
A così riposato, a così bello
viver di cittadini, a così fida
cittadinanza, a così dolce ostello,
130
Maria mi diè, chiamata in alte grida;
e ne l’antico vostro Batisteo
insieme fui cristiano e Cacciaguida.
133
Moronto fu mio frate ed Eliseo;
mia donna venne a me di val di Pado,
e quindi il sopranome tuo si feo.
136
Poi seguitai lo ‘mperador Currado;
ed el mi cinse de la sua milizia,
tanto per bene ovrar li venni in grado.
139
Dietro li andai incontro a la nequizia
di quella legge il cui popolo usurpa,
per colpa d’i pastor, vostra giustizia.
142
Quivi fu’ io da quella gente turpa
disviluppato dal mondo fallace,
lo cui amor molt’anime deturpa;
145
e venni dal martiro a questa pace”. 148
121. L’una vegliava attenta alla culla e, per consolare [il bambino], usava quel linguaggio che diverte
i padri e le madri per primi. 124. L’altra, avvolgendo alla rocca il pennecchio, raccontava alla sua famiglia le antiche leggende dei troiani, di Fiesole e
di Roma. 127. Allora sarebbe [stata] ritenuta tanto
sorprendente una [donna scostumata come la] Cianghella della Tosa, un [uomo politico barattiere come] Lapo Salterello, quanto ora lo sarebbero Cincinnato e Cornelia. 130. Ad una vita così tranquilla,
ad una vita così bella, ad una cittadinanza così fidata, ad una dimora così gradita 133. mi diede la Vergine Maria, invocata ad alte grida [da mia madre]. E
nel vostro antico battistero [di san Giovanni] fui
contemporaneamente cristiano e Cacciaguida. 136.
Mio fratello fu Moronto, che mantenne il cognome
degli Elisei; la mia donna venne a me dalla valle del
Po (=la Valpadana) e da essa ebbe origine il tuo cognome. 139. Poi mi misi al servizio dell’imperatore
Corrado III di Svevia, ed egli mi fece cavaliere, tanto gli divenni gradito per la mia buona opera. 142.
Gli andai dietro contro la nequizia di quella legge
[maomettana], il cui popolo usùrpa, per colpa dei
papi, il vostro diritto [sulla Terra Santa]. 145. Qui
(=in questa spedizione) per mano di quella gente
turpe io fui liberato dal mondo fallace, l’amore per
il quale deturpa molte anime, 148. e venni dal martirio (=la morte subita combattendo per la fede) a
questa pace».
I personaggi
Enea nel corso del viaggio che lo porta dalla città di
Troia, incendiata dagli achei, al Lazio, la sua nuova
patria, discende negli inferi, per incontrare l’ombra
del padre Anchise, che gli preannunzia la sua discendenza futura e la nascita dell’Impero. La fonte
di Dante è Virgilio, Eneide, VI, 684 sgg.
Cacciaguida degli Elisei (1091-1148ca.) ha due fratelli, Moronto ed Eliseo, di cui non si sa nulla. Sposa Alighiera o Allagheria, che proviene dalla valle
del Po, cioè da Ferrara (o da Padova). Si mette al
servizio di Corrado III di Hohenstaufen (1138-
1152), che lo nomina cavaliere. Segue costui nella
seconda crociata in Terra Santa (1147-49), predicata da Bernardo di Chiaravalle (1091-1153) e conclusasi disastrosamente. In essa trova la morte. Da
lui discende Alighiero I, da questi Bellincione, che è
padre di Alighiero II, che è il padre di Dante. La
moglie Alighiera doveva essere una donna di polso,
se riesce ad imporre il cognome alla famiglia. Di lui
non ci sono altre notizie.
Nel 1300 Firenze ha 30.000 abitanti. Al tempo di
Cacciaguida gli armipotens (gli uomini atti a portare le armi), cioè tutti gli uomini dai 18 ai 70 anni,
erano quindi 6.000.
Alighiero I nasce verso il 1130-1140. Appare in documenti del 1189 e del 1201. Di lui non ci sono altre notizie.
Bellincion Berti, capo della famiglia dei Ravignani,
è un nobile del sec. XII dai costumi integerrimi.
I Nerli e i Vecchietti sono due nobili e antiche famiglie fiorentine del sec. XII, che il poeta indica
come modelli di comportamenti civili ormai scomparsi.
Cianghella della Tosa (seconda metà sec. XIII-inizi
sec. XIV) è una donna molto sensibile alle novità
della moda. Inoltre è anche lussuriosa e arrogante.
Le altre donne cercano d’imitarla.
Lapo Salterello è un giurista e poeta fiorentino, che
nel 1302 viene bandito da Firenze con l’accusa di
baratteria. La stessa accusa era stata mossa anche a
Dante.
Corrado III di Hohenstaufen è imperatore del Sacro Romano Impero dal 1138 al 1152. Con Luigi
VII re di Francia partecipa alla seconda crociata in
Terra Santa (1147-1149), per riconquistare il Santo
Sepolcro. La crociata si conclude in modo disastroso.
Sardanapàlo (667-626 a.C.) è un re assiro che nel
Medio Evo diventa simbolo di corruzione e di esasperata lussuria.
Cincinnato (sec. IV a.C.) sta lavorando nei suoi
campi, quando riceve l’incarico di guidare l’esercito
romano contro gli equi. Una volta terminate vittoriosamente le operazioni militari, ritorna al lavoro interrotto senza chiedere alcuna ricompensa.
Cornelia (sec. II a.C.) è la madre dei Gracchi. A
un’amica che le mostrava i suoi gioielli essa mostra i
suoi: i due figli Tiberio e Caio Gracco. Diventeranno tribuni della plebe e saranno ambedue uccisi durante tafferugli scatenati dai nobili.
Divina commedia. Paradiso, a cura di Pietro Genesini 60
Commento
1. L’inizio del canto fa corpo a sé, ha la funzione di
alzare il tono del canto e di sottolineare la vita corale delle anime che stanno davanti al poeta. L’anima
che si muove è luminosa come devono essere le anime del paradiso, e discende dalla croce, che è
simbolo di passione e di morte, ma anche di resurrezione e di redenzione. L’immagine delle stelle cadenti si trova anche in Pg V, 37-39.
2. Cacciaguida accoglie Dante in modo festoso e
con parole talmente elevate, che il poeta non capisce. Ma anche Dante alza il tono del suo linguaggio,
per essere all’altezza dell’anima che ha espresso la
sua gioia nel vederlo (vv. 73-87): usa ben 15 versi di
linguaggio splendente e difficile per dire che egli,
che è mortale, deve usare le parole per chiedere
all’anima chi è. L’ineffabile caratterizza i momenti
più elevati del Paradiso, in particolare Pd XXXIII,
dove il poeta ha una visione mistica di Dio. L’avo
usa per un momento il latino, un linguaggio arcano,
capace di mettere a contatto con i segreti dell’universo. Anche in Pg XXVI, 139-147, imitando i
versi di Arnaut Daniel, il poeta aveva sperimentato
gli effetti sonori e ipnotici di un linguaggio straniero. In If VII, 1, è un verso enigmatico: «Pape Satàn,
Pape Satàn, Alepe!».
3. Cacciaguida è incastonato su una croce, simbolo
della passione di Cristo e della morte per la fede. Ed
è incastonato sul braccio destro della croce, un privilegio particolare. Il trisavolo costituisce per Dante il
modello ideale di vita: nasce in una società ideale,
mentre la madre invoca la Vergine Maria, si fa battezzare nel bel battistero di san Giovanni, a tempo
opportuno si mette al servizio dell’imperatore e diventa cavaliere, partecipa alla crociata per liberare
il Santo Sepolcro, quindi muore come martire della
fede e va direttamente in paradiso. Insomma il poeta
avrebbe voluto essere il trisavolo e vivere la vita del
trisavolo. Al limite anche la morte: nel v. 143 se la
prende con il papa Bonifacio VIII, che non organizza una crociata per liberare il Santo Sepolcro, che
spetta ai cristiani.
4. Cacciaguida invita il nipote a chiedergli chi è. Il
poeta vuole dimostrarsi all’altezza della situazione
(Il trisavolo aveva parlato inizialmente in un linguaggio troppo difficile per la ragione umana). E
formula la domanda in modo il più possibile difficile per il lettore (vv. 73-87): «In Dio tutti gli attributi
sono uguali nella loro infinita perfezione. In voi beati, quando saliste al cielo, gli attributi umani come
l’intelletto e il sentimento sono divenuti uguali allo
stesso modo che in Dio, anche se non raggiungono
l’infinita perfezione divina. Nei mortali, come voi
sapete, la ragione non è uguale al sentimento, cioè
capace di esprimere adeguatamente ciò che prova il
sentimento. Perciò io, che sono ancora mortale, mi
posso esprimere soltanto in modo inadeguato. E posso ringraziare solamente con il cuore questa paterna
accoglienza, perché le parole non riescono ad esprimere adeguatamente ciò che sento. Ed ora ti supplico, o gemma che abbellisci con la tua luce questo
cielo, di rivelarmi il tuo nome». Il poeta mostra che
ci si può esprimere in modo facile e in modo difficile, in modo comprensibile e in modo incomprensibile. A partire dalla fine del Purgatorio (Pg XXXIII,
73-102) e soprattutto nel Paradiso egli ricorre sempre più a un linguaggio che spinge il lettore ai limiti
delle sue capacità di comprensione. Da parte sua il
poeta nell’ultimo canto del poema porta il linguaggio umano agli estremi limiti di espressione, perché
deve esprimere l’indicibile, l’infinito, l’extramondano: Dio.
5. Il trisavolo racconta sì la sua storia, ma è concentrato soprattutto a raccontare la vita di Firenze del
suo tempo: la città era piccola, richiusa dentro le antiche mura, costruite al tempo di Carlo Magno (in
realtà costruite tra il sec. IX e il X) (vv. 97-134).
Non era ricca: le famiglie non abbondavano di stanze né avevano ricche vesti, anzi se le dovevano tessere di propria mano. Le figlie avevano una dote ragionevole e non facevano paura al padre quando nascevano. Non c’era corruzione politica né c’erano
donne scostumate. La città viveva in pace e le famiglie restavano unite: il marito non andava a commerciare in Francia, la moglie si dedicava alla casa,
accudiva i figli e li educava alla fede religiosa, raccontando le antiche storie di Troia, di Roma e di
Fiesole. Questa era tutta la cultura disponibile. La
gente quindi pensava più al passato e al presente che
al futuro. La storia travolge questa città ideale o,
meglio, idealizzata. Nel 1173 la cinta muraria deve
essere allargata e nel 1284 inizia un ulteriore ampliamento, che viene terminato nel 1300. La popolazione e la ricchezza aumentano, i mariti girano
l’Europa portando merci e fiorini, la città si divide
in due fazioni, in continua lotta tra di loro: guelfi e
ghibellini prima, guelfi bianchi e guelfi neri poi. E il
poeta fa parte della fazione soccombente: i guelfi
bianchi.
5.1. Nel Medio Evo la famiglia è particolarmente
importante: l’individuo nasce dentro una famiglia,
vive, lavora, opera, si schiera, combatte, vendica,
muore per la famiglia. Tutto ciò non avviene per un
astratto desiderio di dedizione o perché la cultura
formava in questo modo gli individui, ma per un motivo molto più pratico: soltanto la famiglia, il gruppo, assicuravano all’individuo adeguate possibilità
di sopravvivenza. L’individuo solitario, abbandonato a se stesso, non era autonomo, ed era destinato a
soccombere a causa della durezza della vita. Lo Stato non c’era a proteggerlo. Poteva ricevere qualche
aiuto dalla Chiesa o dagli ordini mendicanti. Egli
perciò si dedicava e s’identificava con la famiglia.
A sua volta voleva una famiglia che gli assicurasse
la continuità della stirpe, ma anche – molto più prosaicamente – che gli assicurasse una vecchiaia decorosa. Per questo motivo Dante insiste sull’ideale di
famiglia e di vita tranquilla, dediti ai figli, in una
città in pace, che si preoccupa dell’essenziale: «A
così riposato, a così bello Viver di cittadini, a così
fida Cittadinanza, a così dolce ostello, Maria mi
dié, chiamata [da mia madre] in alte grida; E ne
l’antico vostro Batisteo Insieme fui cristiano e Cacciaguida» (vv. 130-135).
5.2. Questo ideale di vita implica inevitabilmente la
cultura del passato e la valorizzazione del passato e
dei suoi grandi esempi. La conservazione e la riproposta dei valori passati come la sobrietà e la parsi-
Divina commedia. Paradiso, a cura di Pietro Genesini 61
monia sono ritenute le condizioni per perpetuare nel
tempo i valori familiari e cittadini e la pace sociale.
Il vento della storia però travolge Dante, ma travolge implacabilmente anche ogni generazione che si
affaccia sulla scena politica e sociale. Le nuove generazioni premono per trovare spazio, ricchezza e
potere. E le vecchie generazioni devono cedere la
mano proprio quando, dopo una vita di lotte, hanno
raggiunto il potere e la sicurezza tanto desiderati. La
vecchiaia è una debolezza e la giovinezza è una forza inarrestabile. D’altra parte anch’esse si erano
comportate allo stesso modo con le generazioni precedenti...
6. Il tema della famiglia e della paternità è un filo
conduttore della Divina commedia. Cavalcante de’
Cavalcanti pensa al figlio ed è insensibile ai valori
politici di Farinata degli Uberti (If X, 52-81). Il conte Ugolino della Gherardesca è incarcerato dai pisani nella torre della Muta e qui fatto morire di fame
con i figli (If XXXIII, 43-78). Ulisse dimentica il
figlio, che non aveva mai visto, il padre e la moglie,
per conseguire «virtute e canoscenza» (If XXVI, 90-
102). Guido da Montefeltro pianifica la salvezza
dell’anima, ma si danna (If XXVII); invece suo figlio Bonconte da Montefeltro, peccatore fino all’ultimo istante di vita, si salva invocando la Madonna
(Pg V, 85-129). Una paternità particolare è quella
spirituale: Dante si sente figlio spirituale di Virgilio
(If I, 85-87; e Pg XXX, 49-51), su cui si è formato,
e di Brunetto Latini (If XV, 79-87), che è stato il
suo maestro e gli ha insegnato come l’uomo si eterna
con la fama. In Pd VIII, 94-148, Dante poi affronta
il problema dell’ereditarietà. Il padre per eccellenza
resta in ogni caso il Padre che è nei cieli, a cui il
poeta dedica una preghiera: «O Padre nostro, che
ne’ cieli stai...» (Pg XI, 1-30).
7. La maternità ha uno spazio minore: sorprendentemente la discendenza è sempre maschile, mai
femminile, anche se è saggezza popolare che pater
semper incertus (il padre è sempre sconosciuto; peraltro oggi con le tecniche di analisi del DNA è possibile individuarlo con assoluta certezza). In Pd VIII,
127-135, il poeta afferma che la natura farebbe
sempre i figli uguali ai generanti – cioè al padre –,
se non intervenisse la Provvidenza. In Dante la donna per eccellenza, la Vergine Maria, è sì Madre, ma
è contemporaneamente rimasta una ragazza. È vergine e madre. Ha quindi una duplice natura come
suo figlio, Gesù Cristo, che è, insieme, Dio e uomo.
Ad essa viene dedicata la splendida preghiera con
cui inizia Pd XXXIII, 1-21: «Vergine Madre, figlia
del tuo figlio...».
8. Anche altrove il poeta critica le donne che hanno
una vita scostumata o che si truccano. In bocca all’amico Forese Donati mette queste parole: «Tempo
futuro m’è già nel cospetto, Cui non sarà quest’ora
molto antica, Nel qual sarà in pergamo interdetto A
le sfacciate donne fiorentine L’andar mostrando con
le poppe il petto» («Mi è già davanti agli occhi il
tempo futuro, rispetto al quale il momento presente
non sarà molto lontano, nel quale dal pulpito [delle
chiese] sarà vietato alle sfacciate donne fiorentine
andare [in giro] mostrando le poppe e il petto») (Pg
XXIII, 98-102).
9. Per Dante Cacciaguida è il padre assoluto, la sua
prima radice, il capostipite della sua famiglia. Da
parte sua il trisavolo lo chiama affettuosamente
«sangue mio» (v. 28) e «fronda mia» (v. 88). E gli
fa la genealogia della famiglia Alighieri, come nella
Bibbia si fa la genealogia del popolo d’Israele: «Abramo generò Isacco, Isacco generò Giacobbe...».
Nelle società tradizionali i fatti erano fissati cronologicamente facendo riferimento alla genealogia
della famiglia. E soltanto le famiglie regali o le
grandi famiglie conoscevano il tempo lungo, che si
estendeva nel passato per qualche generazione. Il
popolo non andava al di là dei riferimenti a due generazioni passate e a qualche riferimento ai sovrani
entrati nella cultura popolare. Il tempo oggettivo,
scandito dall’orologio, il tempo pubblico usato dallo Stato e il tempo lungo degli storici, riferito agli
anni del calendario, nascono lentamente. Nel 532
d.C. Dionigi il Piccolo (500ca.-555) risistema la
cronologia della storia universale prendendo come
data di riferimento la nascita di Gesù Cristo. Le
nuove misure del tempo si affermano soltanto nelle
società industrializzate alla fine dell’Ottocento. Da
quel momento inizia la supremazia del tempo oggettivo e meccanico sul tempo scandito dal passaggio
delle generazioni (il tempo storico) e dal passaggio
delle stagioni dell’anno (il tempo ciclico della società agricola).
9.1. Il canto mostra la centralità della famiglia (l’ascendenza e la discendenza), alla quale l’individuo
come cellula transeunte apparteneva. Ciò era emerso
fin da If X, 42, quando Farinata chiede a Dante non
chi è, ma chi sono i suoi antenati. Questa convinzione sta alla base del canto successivo, quando il
poeta chiede al trisavolo di parlargli delle famiglie
fiorentine del suo tempo.
10. La struttura del canto è simile a quella di altri
canti, ad esempio al canto di Ulisse (If XXVI) o al
canto dell’invettiva all’Italia (Pg VI): un inizio elevato, un interludio preparatorio, quindi il nucleo
centrale e una conclusione secca.
11. La militanza di Cacciaguida al servizio dell’imperatore e la morte come martire della fede mostrano una vita ideale e i due poli tra i quali essa si
svolge. Peraltro il trisavolo (e il poeta) critica i mariti che abbandonano la moglie per andare in Francia a commerciare. Ma egli abbandona la sua per
andare in Terra Santa a farsi ammazzare... Chi ha
più ragione? Oppure tutti gli ideali sono ugualmente
giustificabili? Il fatto è che per Dante, appartenente
alla piccola nobiltà, il commercio è volgare, non è
un valore, e la ricchezza che produce provoca mutamenti e quindi tensioni sociali. Tutte cose da evitare. Per il commerciante invece il denaro serve per
arricchire se stesso e la sua famiglia, per mostrare in
pubblico il suo successo professionale e il suo tenore
di vita, per ostentare la sua ricchezza e le sue capacità personali, le sue case e i suoi palazzi e per cambiare classe sociale. I più bei palazzi, di cui Firenze
può andar fiera, sono stati costruiti da questa gentaglia...
12. Il poeta vede soltanto l’aspetto religioso della
crociata. In realtà la crociata, soprattutto la prima,
ha un significato molto più complesso: è l’Europa 
Divina commedia. Paradiso, a cura di Pietro Genesini 62
che si riprende economicamente, demograficamente
e tecnologicamente, e che inizia, dopo secoli di ripiegamento su se stessa, una politica aggressiva ai
suoi confini, contro i nemici che la terrorizzavano. È
il modo per incanalare la violenza e le tensioni sociali che caratterizzavano il continente. È l’espressione di curiosità verso mondi lontani nello spazio e
nel tempo, di cui i libri, in particolare la Bibbia,
parlavano. È la possibilità di riprendere i commerci
interrotti da secoli. Contemporaneamente alle crociate si diffondono i viaggi per mare che portano a
nuove scoperte geografiche ed aprono la strada ai
commerci. Due secoli dopo questi viaggi portano
alla scoperta dell’America (1492). Dante si dibatte
in una insuperabile contraddizione: apprezza il coraggio e l’amore per il sapere di Ulisse, che va ad
esplorare il mondo senza gente (un viaggio di sola
conoscenza, non un viaggio per aprire nuovi mercati) e non si accorge che le nuove conoscenze cambiano inevitabilmente e radicalmente quella società
che egli vorrebbe immutabile ed eterna, cioè fuori
della storia. Platone (427-347 a.C.), più avveduto di
lui, nella Leggi (un testo che il poeta ignora), per eliminare i cambiamenti sociali, immagina che la cultura debba essere statica e che di tanto in tanto tutti
debbano ritornare a riassimilare la cultura che si era
stabilito che fosse valida per sempre.
13. Dante è spinto dall’esilio a sentire con maggiore
intensità le sue radici fiorentine. Così rimpiange la
Firenze antica, quella del trisavolo Cacciaguida, che
viveva in pace, era sobria e pudìca: la vita era tranquilla, i mariti non abbandonavano le mogli per andare in Francia a commerciare, la ricchezza era moderata, non c’era corruzione politica e morale, la
cultura era costituita dalle storie degli antichi romani, le donne si dedicavano all’educazione dei figli e
la vita religiosa era intensa. Il poeta rimpiange questa società ideale e irreale, situata fuori dello spazio
e del tempo, perché la Firenze e il tempo in cui vive
sono travolti da rapidi e violentissimi mutamenti,
che spazzano via il modo di vivere della sua giovinezza (e della sua generazione), quando era il maggiore esponente del Dolce stil novo. Così ripropone
con nostalgia e con rimpianto gli antichi valori,
compresa l’idea di crociata, che caratterizzavano la
Firenze antica. Ma ormai il loro tempo è passato. La
Chiesa e l’Impero entrano in una crisi sempre più
grave. Il papato è spostato ad Avignone (1305-78) e
poi va incontro al Grande Scisma (1378-1416), che
si conclude soltanto con il concilio di Costanza
(1416-20). L’Impero perde potere a favore degli
Stati nazionali, che dimostrano la loro aggressività
con Carlo VIII re di Francia, che invade l’Italia
(1494). La società italiana ed europea subisce un
collasso pauroso con la peste nera del 1349-51, che
fa 25 milioni di morti su una popolazione di 100 milioni. Il poeta è un sopravvissuto. Eppure proprio per
questo motivo vede meglio dei suoi contemporanei
che le nuove strade intraprese dall’economia e dalla
società non portano a uno sviluppo soddisfacente,
armonico, equilibrato, tale da far dimenticare il presente e il passato.
14. Davanti alla idealizzazione del passato fatta dal
poeta ci si può chiedere come a suo volta il passato
si comportava. Molto probabilmente allo stesso modo: condannava il presente e si rifugiava in un passato ancora più remoto, che praticava i valori di liberalità e di prodezza… In realtà soltanto abbondanza
di ricchezza, cioè il presente, poteva permettere di
professare quei valori. E insomma nel presente esisteva un benessere maggiore e più diffuso. E allora
perché invidiare il passato? Perché ogni generazione
invidia il passato? Nel caso di Dante ci può essere
un motivo rpeciso: è stato emarginato dalla storia ed
è stato sconfitto. Ma normalmente si invidia il passato perché il passato non è il passato degli altri, è il
proprio passato, il passato della propria giovinezza,
quando avevamo grandi sperazne e grandi progetti
per il futuro. E forse siamo riusciti a realizzare le
une e gli altri, forse no, ma non importa. Quel che
conta è che essi non ci hanno dato quelle soddisfazioni che ci aspettavamo e noi continuiamo a invidiare l’ebrezza e la gioia dell’attesa, che soltanto la
giovinezza può dare. Da adulti abbiamo molti beni,
ma non proviamo la soddisfazione che provavamo
quando assaggiavamo in quantità minore quei beni,
perché era la prima volta che li assaggiavamo. Indubbiamente l’animo umano è contorto.
La struttura del canto è semplice: 1) Dante incontra il trisavolo Cacciaguida; 2) il trisavolo fa la storia della famiglia degli Alighieri; quindi 3) tesse
l’elogio della Firenze del suo tempo, che viveva in
pace, era sobria e pudìca; infine 4) parla della sua
vita: è battezzato nel battistero di san Giovanni;
quindi si mette al servizio dell’imperatore; partecipa
alla crociata per liberare il Santo Sepolcro; e muore
in Terra Santa, combattendo per la fede; e 5) ciò lo
fa andare direttamente in paradiso. 
Divina commedia. Paradiso, a cura di Pietro Genesini 63
Canto XVI
O poca nostra nobiltà di sangue,
se gloriar di te la gente fai
qua giù dove l’affetto nostro langue,
1
mirabil cosa non mi sarà mai:
ché là dove appetito non si torce,
dico nel cielo, io me ne gloriai.
4
Ben se’ tu manto che tosto raccorce:
sì che, se non s’appon di dì in die,
lo tempo va dintorno con le force.
7
Dal ‘voi’ che prima a Roma s’offerie,
in che la sua famiglia men persevra,
ricominciaron le parole mie;
10
onde Beatrice, ch’era un poco scevra,
ridendo, parve quella che tossio
al primo fallo scritto di Ginevra.
13
Io cominciai: “Voi siete il padre mio;
voi mi date a parlar tutta baldezza;
voi mi levate sì, ch’i’ son più ch’io.
16
Per tanti rivi s’empie d’allegrezza
la mente mia, che di sé fa letizia
perché può sostener che non si spezza.
19
Ditemi dunque, cara mia primizia,
quai fuor li vostri antichi e quai fuor li anni
che si segnaro in vostra puerizia;
22
ditemi de l’ovil di San Giovanni
quanto era allora, e chi eran le genti
tra esso degne di più alti scanni”.
25
Come s’avviva a lo spirar d’i venti
carbone in fiamma, così vid’io quella
luce risplendere a’ miei blandimenti;
28
e come a li occhi miei si fé più bella,
così con voce più dolce e soave,
ma non con questa moderna favella,
31
dissemi: “Da quel dì che fu detto ‘Ave’
al parto in che mia madre, ch’è or santa,
s’alleviò di me ond’era grave,
34
al suo Leon cinquecento cinquanta
e trenta fiate venne questo foco
a rinfiammarsi sotto la sua pianta.
37
Li antichi miei e io nacqui nel loco
dove si truova pria l’ultimo sesto
da quei che corre il vostro annual gioco.
40
Basti d’i miei maggiori udirne questo:
chi ei si fosser e onde venner quivi,
più è tacer che ragionare onesto.
43
Tutti color ch’a quel tempo eran ivi
da poter arme tra Marte e ‘l Batista,
eran il quinto di quei ch’or son vivi.
46
Ma la cittadinanza, ch’è or mista
di Campi, di Certaldo e di Fegghine,
pura vediesi ne l’ultimo artista.
49
Oh quanto fora meglio esser vicine
quelle genti ch’io dico, e al Galluzzo
e a Trespiano aver vostro confine,
52
che averle dentro e sostener lo puzzo
del villan d’Aguglion, di quel da Signa,
che già per barattare ha l’occhio aguzzo!
55
Se la gente ch’al mondo più traligna
non fosse stata a Cesare noverca,
ma come madre a suo figlio benigna,
58
1. O poca nostra nobiltà di sangue, se fai inorgoglire
di te la gente quaggiù (=sulla terra), dove i nostri
sentimenti languiscono, 4. per me tu non sarai mai
una cosa sorprendente, poiché là dove i nostri desideri non cambiano direzione, dico nel cielo, io me
ne gloriai. 7. Tu sei proprio come un mantello che
ben presto si accorcia, così che il tempo con le forbici lo taglia tutt’intorno, se non se ne aggiunge di
giorno in giorno. 10. Dal «voi », che per la prima
volta si usò a Roma [in segno di riverenza], [uso]
che la sua gente ha quasi abbandonato, ricominciarono le mie parole. 13. Perciò Beatrice, che era un
po’ discosta, sorridendo, parve quella [donna] che
tossì al primo errore che si narra di Ginevra. 16. Io
cominciai: «Voi siete il mio progenitore. Voi mi date tutta la baldanza per parlare. Voi mi sollevate a
tale altezza, che io sono più che io. 19. Per tanti rivi
si riempie di allegrezza il mio animo, che prova letizia verso di sé, perché può sostenerla senza spezzarsi. 22. Ditemi dunque, o mia cara primizia
(=capostipite), quali furono i vostri antenati e quali
furono gli anni che si segnarono nella vostra puerizia; 25. parlatemi della città di San Giovanni
(=Firenze) quanto allora era estesa e quali erano le
famiglie degne di [occupare] le cariche più importanti». 28. Come allo spirare dei venti il carbone si
ravviva nella fiamma, così io vidi quella luce risplendere ai miei blandimenti (=complimenti). 31.
E, come ai miei occhi si fece più bella, così con voce più dolce e soave, ma non con questa moderna
favella (=nel fiorentino arcaico), 34. mi disse: «Dal
giorno in cui fu detto “Ti saluto, o Maria” (=il
giorno dell’annunciazione alla Vergine Maria) al
parto con cui mia madre, che ora è santa, si alleviò
di me di cui era gravida, 37. alla costellazione del
Leone 580 volte questo fuoco [di Marte] venne a
rinfiammarsi sotto il suo piede (=nacqui il 25 marzo
1091). 40. I miei antenati ed io nascemmo in quella
zona [di Firenze] che incontra prima dell’ultimo sestiere chi corre il vostro palio annuale (=il rione di
Porta san Pietro in via degli Speziali). 43. Ti basti
udire questo dei miei antenati: chi essi fossero e da
dove vennero qui, è più onesto tacere che ragionare.
46. Tutti coloro, che a quel tempo tra Ponte Vecchio
e il Battistero erano capaci di portare le armi, erano
il quinto (=2.000 su una popolazione di 6.000 abitanti) di quelli che ora le possono portare. 49. Ma i
cittadini, che ora sono mescolati con gente [che proviene] da Campi, da Certaldo e da Figline, si vedevano puri fino all’ultimo artigiano. 52. Oh quanto
sarebbe stato meglio che vi fossero [soltanto] vicine
(=confinanti) quelle genti che io dico e che a Galluzzo e a Trespiano aveste i vostri confini. 55. Invece le avete dentro [le mura] e sostenete la puzza del
villano di Aguglione e di quello da Signa, che ha
già l’occhio aguzzo per barattare! 58. Se la gente
che al mondo più traligna (=gli uomini di Chiesa)
non si fosse comportata come una matrigna verso
l’imperatore (=Enrico VII), ma se fosse stata come
una madre benigna verso suo figlio, 
Divina commedia. Paradiso, a cura di Pietro Genesini 64
tal fatto è fiorentino e cambia e merca,
che si sarebbe vòlto a Simifonti,
là dove andava l’avolo a la cerca;
61
sariesi Montemurlo ancor de’ Conti;
sarieno i Cerchi nel piovier d’Acone,
e forse in Valdigrieve i Buondelmonti.
64
Sempre la confusion de le persone
principio fu del mal de la cittade,
come del vostro il cibo che s’appone;
67
e cieco toro più avaccio cade
che cieco agnello; e molte volte taglia
più e meglio una che le cinque spade.
70
Se tu riguardi Luni e Orbisaglia
come sono ite, e come se ne vanno
di retro ad esse Chiusi e Sinigaglia,
73
udir come le schiatte si disfanno
non ti parrà nova cosa né forte,
poscia che le cittadi termine hanno.
76
Le vostre cose tutte hanno lor morte,
sì come voi; ma celasi in alcuna
che dura molto, e le vite son corte.
79
E come ‘l volger del ciel de la luna
cuopre e discuopre i liti sanza posa,
così fa di Fiorenza la Fortuna:
82
per che non dee parer mirabil cosa
ciò ch’io dirò de li alti Fiorentini
onde è la fama nel tempo nascosa.
85
Io vidi li Ughi e vidi i Catellini,
Filippi, Greci, Ormanni e Alberichi,
già nel calare, illustri cittadini;
88
e vidi così grandi come antichi,
con quel de la Sannella, quel de l’Arca,
e Soldanieri e Ardinghi e Bostichi.
91
Sovra la porta ch’al presente è carca
di nova fellonia di tanto peso
che tosto fia iattura de la barca,
94
erano i Ravignani, ond’è disceso
il conte Guido e qualunque del nome
de l’alto Bellincione ha poscia preso.
97
Quel de la Pressa sapeva già come
regger si vuole, e avea Galigaio
dorata in casa sua già l’elsa e ‘l pome.
100
Grand’era già la colonna del Vaio,
Sacchetti, Giuochi, Fifanti e Barucci
e Galli e quei ch’arrossan per lo staio.
103
Lo ceppo di che nacquero i Calfucci
era già grande, e già eran tratti
a le curule Sizii e Arrigucci.
106
Oh quali io vidi quei che son disfatti
per lor superbia! e le palle de l’oro
fiorian Fiorenza in tutt’i suoi gran fatti.
109
Così facieno i padri di coloro
che, sempre che la vostra chiesa vaca,
si fanno grassi stando a consistoro.
112
L’oltracotata schiatta che s’indraca
dietro a chi fugge, e a chi mostra ‘l dente
o ver la borsa, com’agnel si placa,
115
già venìa sù, ma di picciola gente;
sì che non piacque ad Ubertin Donato
che poi il suocero il fé lor parente.
118
61. è divenuto fiorentino e fa il cambiavalute e il
commerciante chi [invece] sarebbe rimasto a Semifonte, dove il suo avo andava a fare la cerca (=a
chiedere l’elemosina o a fare il venditore ambulante). 64. Montemurlo sarebbe ancora dei conti Guidi,
i Cerchi sarebbero [ancora] nelle parrocchie di Acone e forse i Buondelmonti sarebbero [ancora] nella
valle del Greve. 67. Da sempre il mescolarsi delle
persone diede inizio alla rovina delle città, come il
cibo che si aggiunge [ad altro cibo dà inizio] alle
vostre [malattie]; 70. ed un toro cieco cade più velocemente di un agnello cieco; e molte volte una
spada taglia più e meglio di cinque spade. 73. Se tu
osservi [con attenzione] come sono decadute le città
di Luni e di Orbisaglia e come se ne vanno dietro ad
esse le città di Chiusi e di Senigallia, 76. non ti
sembrerà una cosa nuova né difficile [da capire] il
fatto di udire che le schiatte (=le famiglie) si disfanno, poiché [anche] le città vanno in rovina. 79. Tutte
le cose umane hanno la loro morte, come voi [uomini]; ma essa si cela in qualcuna che dura molto,
mentre le vostre vite sono corte. 82. E, come il volgere del cielo della Luna copre e discopre i lidi senza interruzione, così la Fortuna fa con Firenze. 85.
Pertanto non deve apparire una cosa mirabile ciò
che io dirò dei fiorentini più importanti, la cui fama
è nascosta nel tempo (=nel futuro). 88. Io vidi gli
Ughi e vidi i Catellini, i Filippi, i Greci, gli Ormanni e gli Alberichi dare lustro alla città, benché ormai
in decadenza. 91. E vidi grandi come i loro antenati
i Soldanieri, gli Ardinghi e i Bostichi insieme con
quelli della Sannella e con quelli dell’Arca. 94.
Presso porta San Pietro, che al presente è carica di
una recente fellonia (=quella dei Cerchi) di tanto
peso che ben presto si dovrà gettare fuori della barca, 97. erano i Ravignani, dai quali è disceso il conte Guido Guerra e chiunque ha poi preso il nome dal
grande Bellincion Berti. 100. Quelli della Pressa
sapevano già come si deve governare e i Galigai avevano già in casa loro l’elsa dorata e il pomo
(=erano cavalieri). 103. Era già potente lo stemma
del Vaio (=i Pigli), i Sacchetti, i Giochi, i Fifanti e i
Barucci e i Galli e quelli (=i Chiaramontesi) che arrossiscono [ancora] per la frode dello staio. 106. Il
ceppo da cui nacquero i Calfucci era già grande e
già erano tratti alle alte cariche i Sizii e gli Arrigucci. 109. Oh quanto potenti io vidi gli Uberti, che [ora] sono scomparsi a causa della loro superbia! I
Lamberti con le palle dorate [in campo azzurro del
loro stemma] davano splendore a Firenze in tutte le
loro grandi imprese. 112. Allo stesso modo si comportavano i padri di coloro (=Visdomini e Tosinghi)
che, quando la vostra chiesa è vacante, si fanno
grassi occupando le cariche del collegio ecclesiastico. 115. La tracotante schiatta [degli Adimari], che
è crudele dietro a chi fugge e che diventa mansueta
come un agnello davanti a chi mostra i denti oppure
la borsa [piena di denaro], 118. incominciava allora
a divenire potente, ma proveniva da gente di modesta condizione. Perciò a Ubertino Donato non piacque che in séguito il suocero Bellincion Berti lo facesse parente di costoro. 
Divina commedia. Paradiso, a cura di Pietro Genesini 65
Già era ‘l Caponsacco nel mercato
disceso giù da Fiesole, e già era
buon cittadino Giuda e Infangato.
121
Io dirò cosa incredibile e vera:
nel picciol cerchio s’entrava per porta
che si nomava da quei de la Pera.
124
Ciascun che de la bella insegna porta
del gran barone il cui nome e ‘l cui pregio
la festa di Tommaso riconforta,
127
da esso ebbe milizia e privilegio;
avvegna che con popol si rauni
oggi colui che la fascia col fregio.
130
Già eran Gualterotti e Importuni;
e ancor saria Borgo più quieto,
se di novi vicin fosser digiuni.
133
La casa di che nacque il vostro fleto,
per lo giusto disdegno che v’ha morti,
e puose fine al vostro viver lieto,
136
era onorata, essa e suoi consorti:
o Buondelmonte, quanto mal fuggisti
le nozze sue per li altrui conforti!
139
Molti sarebber lieti, che son tristi,
se Dio t’avesse conceduto ad Ema
la prima volta ch’a città venisti.
142
Ma conveniesi a quella pietra scema
che guarda ‘l ponte, che Fiorenza fesse
vittima ne la sua pace postrema.
145
Con queste genti, e con altre con esse,
vid’io Fiorenza in sì fatto riposo,
che non avea cagione onde piangesse:
148
con queste genti vid’io glorioso
e giusto il popol suo, tanto che ‘l giglio
non era ad asta mai posto a ritroso,
148
né per division fatto vermiglio”. 151
121. I Caponsacco erano già discesi giù da Fiesole
[per venire ad abitare] nel Mercato Vecchio, ed erano già buoni cittadini i Giuda e gli Infangato. 124.
Io ti dirò una cosa incredibile e vera: nella piccola
cerchia [delle mura] si entrava attraverso una porta
che prendeva il nome dalla famiglia della Pera
(=porta Peruzza). 127. Tutti coloro che sono insigniti della bella insegna del gran barone (=Ugo il
Grande di Brandeburgo), il cui nome e i cui meriti
la festa di san Tommaso commemora, 130. da lui
ebbero il titolo di cavaliere e il privilegio, anche se
oggi si schiera con il popolo colui (=Giano della
Bella) che la cinge con il fregio d’oro. 133. C’erano
già i Gualterotti e gli Importuni; e il Borgo Santi
Apostoli sarebbe ancor oggi più tranquillo, se essi
non avessero nuovi vicini (=i Buondelmonti). 136.
La casa degli Amidei, dalla quale nacque il vostro
pianto, per il giusto disdegno che vi ha rovinati e
che pose fine alla vita pacifica della vostra città
(1216), 139. era onorata, essa e tutti i suoi parenti: o
Buondelmonte de’ Buondelmonti, quanto male facesti a fuggire le nozze [con la figlia degli Amidei] a
causa dei consigli di Gualdrata Donati! 142. Molti,
che oggi sono tristi, sarebbero lieti, se Dio ti avesse
fatto annegare nelle acque del fiume Ema la prima
volta che venisti in città! 145. Ma era necessario che
nei suoi ultimi momenti di pace Firenze sacrificasse
una vittima a quella statua corrosa di Marte che
guarda da Ponte Vecchio. 148. Con queste famiglie
e con altre famiglie simili a queste io vidi Firenze in
tale pace, che non aveva alcun motivo per cui piangere. 151. Con queste famiglie io vidi glorioso e
giusto il suo popolo, tanto che il giglio (=l’insegna)
non era mai stato capovolto sull’asta [in segno di
sconfitta], 154. né [da bianco in campo rosso] era
stato mutato in rosso [in campo bianco] a causa delle
lotte intestine (1251)».
I personaggi
Quella che tossì è una certa dama di Malehaut. Nel
romanzo Lancelot du Lac (sec. XIII) essa assiste al
primo colloquio d’amore tra Ginevra e Lancillotto e
segnala con un colpo di tosse la sua presenza, per far
sapere ai due innamorati che il loro amore non è più
segreto.
Campi, Certaldo, Figline, poi Galluzzo, Trespiano,
Aquilone e Signa, poi Simifonti e Montemurlo sono
località vicino a Firenze.
Luni è un’antica città etrusca che sorgeva sulle rive
del fiume Magra ai confini tra la Toscana e la Liguria. Al territorio diede il nome di Lunigiana.
Orbisaglia è un’antica città romana (Urbs Salvia)
che sorgeva nelle Marche presso Tolentino.
Chiusi è un’antica città etrusca della val di Chiana,
decaduta nel Medio Evo.
Senigallia è un’antica città romana delle Marche
(Sena Gallica), decaduta nel Medio Evo.
La recente fellonia è quella dei Cerchi, che si schierano con i Bianchi di Pistoia e dividono i guelfi fiorentini in due fazioni discordi, i Bianchi e i Neri.
I Chiaramontesi si vergognano ancora perché in
passato uno di essi come ufficiale pubblico falsò la
misura del sale per interesse personale. Fu scoperto e
condannato.
Bellincion Berti (sec. XII), uomo politico contemporaneo di Cacciaguida, di costumi nobili e integerrimi, indicato come simbolo delle antiche virtù di Firenze. È il padre della buona Gualdrada (moglie di
Forteguerra Donati), che non si dimostra altrettanto
saggia: persuade Buondelmonte de’ Buondelmonti
a non rispettare il contratto matrimoniale con la famiglia degli Amidei e di sposare sua figlia. Egli accetta. Gli Amidei e i loro consorti (=il parentado
acquisito con i matrimoni) lavano l’offesa uccidendolo (1216).
Buondelmonte de’ Buondelmonti (?-1216) per porre fine a una controversia s’impegna a sposare una
ragazza della famiglia degli Amidei. Il giorno convenuto però non si fa trovare, anzi si fa convincere
da Gualdrada, moglie di Forteguerra Donati, a chiedere in sposa la figlia della stessa Gualdrada. Per
l’offesa recata, nel giorno di Pasqua del 1216 è assalito e ucciso da congiurati delle famiglie degli
Amidei, degli Uberti, dei Fifanti e dei Lamberti ai
piedi della statua mutila di Marte in capo a Ponte
Vecchio, mentre si reca in piazza del Duomo. Lo 
Divina commedia. Paradiso, a cura di Pietro Genesini 66
scontro tra le due famiglie coinvolge tutta la città,
poiché gli uccisori cercano protezione nei partigiani
della casa di Svevia (ghibellini), mentre il governo
fiorentino, che li doveva perseguire, parteggiava con
l'imperatore Ottone. Da questo momento Firenze si
divide nelle due fazioni dei guelfi e dei ghibellini.
Tutti coloro sono sei famiglie fiorentine (Pulci, Nerli, Candonati, Giangalandi, Della Bella, Alepri) che
hanno avuto l’investitura di cavaliere da parte di
Ugo il Grande di Brandeburgo (?-1001) e che perciò
hanno fatto proprio lo stemma più o meno modificato del signore che li ha nominati cavalieri.
Ugo il Grande di Brandeburgo (?-1001) è marchese
di Toscana e gran vicario dell’imperatore Ottone III.
Muore il 21 dicembre 1001, giorno di san Tommaso. Il suo stemma aveva sette doghe vermiglie in
campo bianco.
Giano della Bella (seconda metà del sec. XIII), un
nobile di parte guelfa, si schiera con il “popolo” e
diviene più volte priore di Firenze (1289, 1293).
Contro i magnati e le arti maggiori promulga gli Ordinamenti di giustizia (1293, modificati nel 1294).
Costoro ordiscono una congiura e lo costringono a
rifugiarsi in Francia. In base agli Ordinamenti del
1294 i nobili che vogliono entrare nella vita politica
devono iscriversi ad un’arte. Dante è tra questi.
Il giglio bianco in campo rosso è mutato nel giglio
rosso in campo bianco dai guelfi quando nel 1251
cacciano i ghibellini dalla città.
Commento
1. Dante fa un lungo elenco di famiglie fiorentine.
Esso non deve apparire arido, poiché è parte della
memoria dello stesso poeta, come di ogni suo concittadino e perché nel Medio Evo non esistevano gli
individui, ma le famiglie, di cui gli individui facevano parte come cellule transeunti. Eventualmente
un individuo fuori del comune come Bellincion Berti dava inizio ad una nuova famiglia. Ed è quello
che succede. Questi fatti costituivano la cultura dei
fiorentini; e il ricordo di questi fatti costituiva la
memoria sociale o collettiva che tutti – nobili e
borghesi, ricchi e poveri – condividevano e in cui
tutti s’identificavano.
1.1. La storia come genealogia della casa regnante
proviene dal mondo antico, assiro-babilonese, egiziano, ebraico, greco e romano. Sul regno di un sovrano o sull’elezione dei consoli erano datati gli avvenimenti importanti. I medioevali sono più democratici (oppure non hanno un potere centrale forte) e
fanno storia e memoria anche delle famiglie più importanti della città. La storia delle genealogie nel
Settecento diventa storia politica (case regnanti,
guerre e trattati di pace) e storia della Chiesa (storia
di elezioni papali e di concili). Nell’Ottocento diventa anche storia economica. La storia della società è un acquisto soltanto di fine Novecento.
1.2. I critici che dimenticano queste cose concludono inevitabilmente che in questo canto il poeta fa un
arido elenco delle famiglie nobili del passato. Non
hanno capito niente. Non hanno capito che questa è
la cultura di Dante, che questo era il modo di fare
storia del tempo (e per molti altri secoli), che la genealogia (che aveva poi illustrissimi precedenti) costituiva la memoria collettiva di tutta la società. Oltre a ciò non colgono il fatto che parla Cacciaguida,
ma è il poeta che prova una lacerante nostalgia per il
buon tempo antico in cui sarebbe voluto vivere, poiché non gli dava tutte le preoccupazioni e i problemi del presente.
2. Il trisavolo, e dietro a lui il poeta, ricorda con invidia, con partecipazione e con nostalgia i tempi antichi, i tempi eroici della prima Firenze, che era piccola, viveva in pace, era sobria e pudìca (Pd XV).
Qui il poeta compie – come normalmente succede a
tutti – un duplice errore: a) il passato è abbellito
perché la memoria ricorda e gonfia gli aspetti belli,
e rimuove gli aspetti brutti; b) il passato è il luogo
ideale dove rifugiarsi, perché il presente è assolutamente insoddisfacente. E poi il passato è bello perché è il tempo della giovinezza e delle speranze nel
futuro, mentre il futuro, cioè l’attuale presente, mostra inattuate tali speranze. Insomma, per evitare di
commettere errori, si deve controllare che il bilancino con cui misuriamo il presente e il passato sia lo
stesso. E che le variabili esaminate siano le stesse.
Ma questa è la ragione…
2.1. Il passato però non è il passato della giovinezza,
è un altro passato: è il passato della giovinezza rinnegato e sostituito e fatto confluire in un passato
remoto mitico, quello in cui viveva il suo trisavolo.
Il passato della giovinezza effettivo è quello del
Dolce stil novo e della gentilezza d’animo, cioè della polemica ad oltranza contro la nobiltà di sangue
e la classe nobile che ad essa si appoggiava. Ora il
poeta ha abbandonato le speranze giovanile ed ha
ripiegato o si è rifugiato proprio in quel passato che
nella giovinezza rifiutava. Un comportamento normale per tutti coloro che sono stati delusi e che perciò si aggrappano con più forza proprio a quella realtà, a quei valori e a quegli ideali, che volevano
abbandonare: «O poca nostra nobiltà di sangue...»
(v. 1). La fuga è comprensibile sul piano psicologico, ma ciò non la rende più utile. Il ripiegamento sul
passato era già emerso nella definizione postuma di
Dolce stil novo, che trasformava il poeta in un individuo isolato e staccava la corrente dal suo contesto
storico e sociale (Pg XXIV, 52-54): la polemica della cultura cittadina contro la cultura cortese tradizionale è scomparsa; e il poeta, come uno scrittore
sacro, scrive sotto la dettatura (o l’ispirazione) del
dio Amore. Ed ora celebra nuovamente, in termini
antistilnovistici, l’antica nobiltà di sangue.
2.2. Il trisavolo muore nel 1148ca., perciò ha la
sfortuna di assistere in prima persona al sorgere delle contese che insanguineranno Firenze per tutto il
Duecento e oltre. Egli passa dalla vita nella Firenze
ideale, che era sobria e pudìca, alla vita nella Firenze storica, dilaniata dai conflitti intestini. E il nipote
si trova a vivere in questa Firenze ormai – a suo dire
– decaduta. Peraltro, se si elggono con attenzione le
parole di Cacciaguida, si scopre subito che anche il
passato era pieno di contraddizioni e di tensioni.
Dante le vde ma non ne è colpito. È invececolppito
dai conflitti del presente, che lo coinvolgono.
Divina commedia. Paradiso, a cura di Pietro Genesini 67
3. La ricostruzione della storia cittadina rispecchia
la ricostruzione, altrettanto mitica, della storia
dell’umanità, alla quale i medioevali credevano e
che Dante racconta in If XIV, 94-120. È la storia,
narrata da Virgilio, del «gran veglio» di Creta. Esso
è gigantesco, ha la testa d’oro fine, il dorso d’argento, le gambe di bronzo e un piede di terracotta.
Una goccia lo guasta lentamente. Esso rappresenta le
età dell’uomo, da quella in cui gli uomini vivevano
felici nel paradiso terreste a quella del presente, caratterizzata da un’estrema decadenza, da cui non si
può uscire.
4. Dante attribuisce la colpa dei conflitti intestini
alla “gente nova” discesa da Fiesole o che si è inurbata e che si è preoccupata dei “sùbiti guadagni” (If
XVI, 73-75). La polemica con gli “stranieri” si trova
già in If VI, 64-66 (Ciacco parla di Firenze e delle
cause dei conflitti sociali), in If XVI, 64-76 (parlando con Jacopo Rusticucci il poeta accusa i rapidi
guadagni dei nuovi venuti di aver provocato orgoglio a dismisura) e in If XV, 61-78 (Brunetto Latini
si scaglia contro le bestie discese da Fiesole e contro
i fiorentini). La polemica contro gli invasori è costante, anche se non manca il riconoscimento che il
comportamento dei fiorentini di antica data non ha
sempre favorito la pace. Il riferimento è ad esempio
a Buondelmonte de’ Buondelmonti.
5. La nascita, lo sviluppo e la decadenza, che confluisce nella morte o nella scomparsa caratterizza le
città come le famiglie: Luni e Orbisaglia erano famose ed ora sono decadute; le seguono nella decadenza Chiusi e Senigaglia. Ugualmente è successo
ad alcune famiglie fiorentine. Il cambiamento si rivela all’improvviso: una famiglia muore, un’altra
nasce. E nella memoria c’è un filo interrotto in un
caso, un filo che inizia ad allungarsi nell’altro. Il
tempo meccanico è uniforme, ma il tempo della
memoria ha una struttura molto anomala ed imprevedibile.
5.1. Questa visione di morte, ma anche di vita, avviene peraltro sotto la supervisione della Provvidenza, la Fortuna cristiana. Dante aveva teorizzato l’intervento della Provvidenza in If VII, 73-96 (la Fortuna provoca continui cambiamenti, innalzando un
popolo e abbattendone un altro senza che gli uomini
possano far niente per opporvisi); e ne aveva mostrato l’attuazione in Pd VI, 1-96 (l’imperatore Giustiniano traccia la storia dell’impero che si sviluppa
sotto il diretto controllo della Provvidenza, che usa
gli uomini per attuare i suoi fini imperscrutabili).
5.3. La prima tesi è esposta da Virgilio, che ne dà
la formulazione più estesa del poema: 73. «Colui (=
Dio) il cui sapere trascende tutto, fece i cieli e diede
loro l’intelligenza angelica che li conduce, così che
ogni intelligenza trasmette la luce al cielo specifico,
76. distribuendo in modo equo la luce. Similmente
ai beni di questo mondo prepose un’amministratrice
e una guida generale (=la Fortuna), 79. che permutasse a tempo debito i beni vani da un popolo
all’altro e da una famiglia all’altra, oltre le capacità
di opporre resistenza della ragione umana. 82. Per
questo motivo un popolo domina e un altro è dominato, seguendo il giudizio di costei, che è nascosto
come il serpente nell’erba. 85. Il vostro sapere non
può contrastarla: essa provvede [ai cambiamenti],
giudica [il momento opportuno] e persegue i suoi fini come le altre intelligenze [perseguono] i loro. 88.
Le sue permutazioni non conoscono sosta: la necessità [di trasferire i beni] la fa essere veloce. Perciò
spesso avviene che qualcuno cambi completamente
la sua condizione [sociale]. 91. Questa è colei che è
tanto ingiuriata anche da coloro che dovrebbero lodarla. E [invece] a torto la ricoprono di biasimi e le
attribuiscono una cattiva fama. 94. Ma essa continua
a rimanere beata e non ode queste [denigrazioni].
Con le altre intelligenze angeliche muove lietamente la sua sfera e gode per la sua beatitudine» (If VII,
73-96). Il fatto che i cambiamenti avvengano sotto
la supervisione della Provvidenza non rende più
graditi agli interessati i cambiamenti stessi. Chi è
danneggiato dimentica immediatamente che qualcun
altro è beneficato. E ugualmente dimentica che tutto
si svolge per un maggiore vantaggio della società
umana. Pur con tutti i suoi difetti (ad esempio
l’invidia dei cortigiani che spinge Pier delle Vigne
al suicidio e Romeo di Villanova all’esilio), cioè
con tutti i difetti umani, l’Impero permette un livello
di vita molto maggiore che se non esistesse. Lo stesso discorso si può fare con la Chiesa, che ha lo scopo di portare gli uomini alla felicità ultraterrena.
5.4. La seconda tesi presenta un particolare che la
mette in contraddizione con la prima: l’imperatore
Giustiniano tratteggia la storia dell’Impero dalle sue
più lontane radici nella Troade fino a Carlo Magno
ed afferma che la Provvidenza ha sempre usato i
grandi personaggi come strumenti per i suoi fini. E
tuttavia nota che l’imperatore Costantino ha spostato
la capitale dell’Impero da Roma a Bisanzio «contr’al corso del ciel» (Pd VI, 1-2). Qualcosa quindi
sembra in qualche modo sottrarsi al volere e al potere della ministra di Dio. In ogni caso gli interventi
della Provvidenza devono conciliarsi con il libero
arbitrio degli uomini, che è necessario, altrimenti gli
uomini non sarebbero responsabili delle loro azioni,
non avrebbero né meriti né demeriti. E al tema del
libero arbitrio è dedicato in particolare Pd XVII, 37-
42: «La contingenza, che non si stende fuori del vostro mondo materiale, è tutta dipinta nel cospetto eterno [di Dio]. Perciò da qui (=da Dio) essa prende
necessità se non come dall’occhio in cui si specchia
la nave che scende giù per un fiume impetuoso».
Dio conosce il futuro, come aveva conosciuto il passato e il presente, ma non interviene, altrimenti eliminerebbe la libera scelta degli uomini. O, meglio,
interviene in modo soft, con la Provvidenza, rispettando la libertà umana. Ciò porta facilmente a concludere che grazie all’intervento della Provvidenza
il mondo è il migliore dei mondi possibili: se va male la colpa è degli uomini e la Provvidenza non è
intervenuta in modo più massiccio proprio per rispettare la libertà umana...
5.5. La risposta alla contraddizione molto probabilmente si trova in Pd I, 127-135: la Provvidenza indirizza ogni essere al suo fine, ma gli uomini si lasciano distrarre dai beni terreni. Ed è ribadita in Pd
VIII, 97-111, 127-148: la Provvidenza invia sulla 
Divina commedia. Paradiso, a cura di Pietro Genesini 68
terra tutte le capacità che servono per la vita sociale,
ma gli uomini costringono a farsi religioso chi è nato
a cingere la spada e fanno sovrano chi è nato a dir
prediche; perciò la società è in preda al disordine. Il
tema della Provvidenza e della Fortuna è più volte
affrontato nel poema, tanto da esserne un filo conduttore. Ciò mostra che esso era sentito in modo intenso e drammatico dall’autore.
6. Talvolta il poeta dimentica che la Fortuna è “ministra di Dio” (v. 84) e in If XV, 91-96, impreca
contro la Fortuna avversa, anche se a parole dice che
è pronto ai colpi che tra poco gli arriveranno addosso... Qui, nelle parole di Cacciaguida, egli dà un
giudizio negativo dei cambiamenti introdotti a Firenze dai “sùbiti guadagni” (If XVI, 73-75). Eppure
i cambiamenti sono voluti dalla Provvidenza o…
sono prodotti dal desiderio di ricchezza, dal desiderio dei beni mondanni degli uomini. È facile dire agli altri di piegare la testa davanti ai disegni imperscrutabili della Provvidenza divina, che sa trarre il
bene anche dal male e che guida i destini dell’umanità intera; ma, quando tocca agli interessati o
all’interessato, la reazione è fortemente negativa.
Egli o essi se ne infischiano dell’umanità intera e
delle magnifiche sorti e progressive, e pensa al suo
utile particolare. Ci sono anche i precedenti: nella
Bibbia: Sansone demolisce il tempio gridando che
muoia pure lui e tutti i filistei.
7. Dante cita le maggiori famiglie fiorentine della
prima metà del Duecento. Ma gli avvenimenti del
passato sono pieni di riferimenti al presente. Il contadino d’Aguglione allude a Baldo d’Aguglione, il
quale nel 1311 riforma gli Ordinamenti di giustizia,
escludendo il poeta dai provvedimenti di amnistia.
In Pg XII, 104-105, lo accusa – l’accusa è provata –
di aver manomesso i registri della distribuzione del
sale. Il contadino di Signa allude a Fazio dei Morubaldini, che passa dai bianchi ai neri e che è tra i
fautori della riforma del 1311. Giano della Bella,
dimentico del suo titolo nobiliare, è ritenuto responsabile di essersi schierato con il popolo e di aver fatto approvare gli Ordinamenti di giustizia (1293, mitigati nel 1294), che costringevano i nobili ad iscriversi a un’arte, per partecipare alla vita politica. A
vent’anni di distanza il poeta dà un giudizio negativo su chi ha contribuito a erodere il potere della
classe nobiliare e gli ordinamenti della Firenze antica; e a favorire l’invasione in città ad opera degli
abitanti dei paesi limitrofi. Contraddittoriamente però dà un giudizio positivo se l’autore dei cambiamenti è l’amico e protettore Cangrande della Scala,
patigiano dell’imperatore: 76. Con lui vedrai colui
(=Cangrande della Scala) che, nascendo, ha subìto
così fortemente l’influsso di questa stella (=Marte),
che diventerà famoso per le imprese [militari]. 79.
Non si sono ancora accorte di lui le genti, per la
giovane età, perché soltanto da nove anni queste
ruote (=i cieli) hanno girato intorno a lui. 82. Ma,
prima che il guascone (=papa Clemente V) inganni
l’imperatore Enrico VII (=prima del 1312), appariranno chiare dimostrazioni del suo valore nel non
curarsi del denaro né delle fatiche [militari]. 85. Le
sue magnificenze saranno allora conosciute, così che
i suoi nemici non le potranno tacere. 88. Affìdati a
lui ed ai suoi benefici. Per opera sua molta gente sarà trasformata e cambieranno condizione ricchi e
poveri (Pd XVII, 76-90). Per gli amici si fanno le
eccezioni. In precedenza le aveva fatte per Carlo
Martello d’Angio (1271-1295), un sovrano che faceva incetta di corone. Sicuramente coloro che per
colpa di Cangrande vedevano le loro fortune rovesciate non provavano un sentimento di simpatia verso colui che ne era stato la causa.
7.1. Dante aveva incontrato numerosi fiorentini prima nelle parole di Ciacco (If VI, 77-87), poi nei gironi dell’inferno: da Farinata degli Uberti (If X, 22-
120) ai cinque ladri fiorentini (If XXVI, 1-6). Ma la
polemica contro i concittadini continua anche nelle
altre cantiche, ad esempio in Pg VI, 127-151, dove
li accusa di fare e di disfare le leggi, di mandare e
di richiamare dall’esilio i cittadini.
8. Il poeta contrappone la Firenze del passato alla
Firenze del presente. Di quella Firenze egli vede –
sltanto – gli aspetti positivi. Invece i cittadini del
tempo vedevano – soltanto – gli aspetti negativi...
Indubbiamente a) l’uomo vuole quello che non ha; e
b) se fosse soddisfatto del presente, non si rifugerebbe nel passato. Ma si potrebbe formulare il problema
anche in altro modo: il poeta da giovane era progressista e fiducioso nel futuro e da vecchio è divenuto reazionario e laudator temporis acti? La risposta è paradossale, è sì e nello stesso tempo no. il fatto è che da giovane era progressista perché aveva
fiducia nel futuro: da vecchio non lo è più perché
scopre che le speranze non si sono avverate e che il
passato, precedentemente condannato, non era così
brutto come riteneva. Né era migliorabile come sperava. Ben inteso, nella giovinezza aveva due possibilità: puntare sui valori del passato, puntare sui valori che si realizzavano nel futuro. Ha fatto la prima
scelta, ma questa scelta non era libera. Era dovuta al
fatto che apparteneva alla piccola nobiltà decaduta e
che aveva (o riteneva di avere) più possibilità di
successo puntando sul futuro anziché sul passato
(altrimenti sarebbe rimasto conservatore...). Tale
scelta a sua volta ammetteva tre possibilità: i valori
si realizzavano (e allora tutto andava bene), i valori
non si realizzavano (e allora subentrava l’inevitabile
ripiegamento); i valori si realizzavano ma non erano
così straordinari come desiderava. Li aveva fatti
suoi soltanto come arma per scardinare il successo, il
potere, il prestigio delle classi benestanti, e cercarsi
un posto al sole... Insomma si può sostenere sia che
il poeta ha abbandonato le aperture giovanili, sia
che ha continuato per tutta la vita a cercare il locus
amoenus e, non trovandolo nel futuro, lo ha cercato
miticamente e astrattamente nel passato, dove – esistente o inesistente che fosse – non poteva essere
confutato né demolito: nulla è più indistruttibile della favola bella! L’unica via d’uscita, da accompagnare alla fuga nel passato, diventa cercarsi la fama
presso i posteri.
9. Nella Firenze di Cacciaguida tutti si conoscevano
e tutti avevano inevitabilmente gli stessi valori. La
città era chiusa in se stessa. I conflitti esistevano, ma
erano causati da valori personali e sociali in cui tutti 
Divina commedia. Paradiso, a cura di Pietro Genesini 69
si identificavno. L’inurbamento distrugge questa situazione di equilibrio. E gli inurbati sono sentiti come invasori, come stranieri, che degradano o cambiano la vita cittadina e i suoi valori. Essi sono rozzi
e vogliono accumulare ricchezza. Nello stesso tempo
antiche familie nobiliari sono in decadenza economica.
10. Il canto è tranquillo, di passaggio: non deve togliere spazio al canto XV, appena concluso, e deve
preparare il canto XVII, che scioglie le profezie che
nel corso del viaggio oltremondano il poeta ha sentito sulla sua vita futura. Esso costituisce una fuga nel
passato e nella memoria, che prepara la missione del
poeta nel futuro e la fama che il poeta conquista
presso i posteri, sempre nel futuro.
11. Dante è attento ai conflitti sociali e alle loro
cause. Aveva toccato l’argomento fin dall’incontro
con il fiorentino Ciacco (If VI, 58-75). Ora ribadisce
e articola il suo pensiero: Firenze è stata sobria e
pudìca finché viveva dentro la cerchia delle mura
antiche. Ora, con una popolazione cinque volte superiore i costumi sono degenerati. La colpa dei disordini cittadini è data al forte inurbamento che la
città subisce dal contado. La problematica urbanistica però non è mai trattata in modo insistente o con
toni polemici. Il canto dev’essere un canto tranquillo. Per questo motivo ripete con toni molto smorzati
cose già dette con ben altra forza e con ben altra foga: la polemica contro la Chiesa che traligna e che
di recente ha fatto fallire la missione dell’imperatore
Enrico VII, venuto a pacificare l’Italia (1310) (vv.
58-60).
12. Il tema dei conflitti sociali scatenati dall’inurbamento è immerso in una misurata nostalgia verso il
passato, verso la Firenze antica, che era modello di
virtù civili e religiose. Il fatto è che il poeta paga in
prima persona il cambiamento, perciò lo sente in
modo particolarmente drammatico. L’inurbamento
invece era positivo per chi s’inurbava e per chi
dall’inurbamento traeva benefici: i commercianti in
tutte le varie specializzazioni, gli artigiani, i costruìtori edili, i contadini che nel loro paese sarebbero
vissuti di elemosina e che in città si sarebbero arricchiti... Tutti costoro avrebbero annusato con indifferenza o con indulgenza «la puzza del villano di Aguglione e di quello di Signa», cioè di coloro che
sono giunti dal contado (v. 56).
La struttura del canto è semplice: 1) Dante chiede
a Cacciaguida chi furono i suoi antenati e quali furono gli anni della sua giovinezza, com’era Firenze
e quali erano le famiglie più importanti; 2) Cacciaguida risponde che è nato 1091 anni dopo l’annunciazione dell’angelo alla Vergine Maria; quindi 3)
parla e fa un lungo elenco delle antiche e nobili famiglie che hanno fatto grande la Firenze antica; e 4)
a più riprese accusa l’inurbamento delle popolazioni
vicine, che hanno aumentato di cinque volte la popolazione della città, di essere causa dei conflitti sociali e della corruzione dei costumi. 
Divina commedia. Paradiso, a cura di Pietro Genesini 70
Canto XVII
Qual venne a Climené, per accertarsi
di ciò ch’avea incontro a sé udito,
quei ch’ancor fa li padri ai figli scarsi;
1
tal era io, e tal era sentito
e da Beatrice e da la santa lampa
che pria per me avea mutato sito.
4
Per che mia donna “Manda fuor la
vampa
del tuo disio”, mi disse, “sì ch’ella esca
segnata bene de la interna stampa;
7
non perché nostra conoscenza cresca
per tuo parlare, ma perché t’ausi
a dir la sete, sì che l’uom ti mesca”.
10
“O cara piota mia che sì t’insusi,
che, come veggion le terrene menti
non capere in triangol due ottusi,
13
così vedi le cose contingenti
anzi che sieno in sé, mirando il punto
a cui tutti li tempi son presenti;
16
mentre ch’io era a Virgilio congiunto
su per lo monte che l’anime cura
e discendendo nel mondo defunto,
19
dette mi fuor di mia vita futura
parole gravi, avvegna ch’io mi senta
ben tetragono ai colpi di ventura;
22
per che la voglia mia saria contenta
d’intender qual fortuna mi s’appressa;
ché saetta previsa vien più lenta”.
25
Così diss’io a quella luce stessa
che pria m’avea parlato; e come volle
Beatrice, fu la mia voglia confessa.
28
Né per ambage, in che la gente folle
già s’inviscava pria che fosse anciso
l’Agnel di Dio che le peccata tolle,
31
ma per chiare parole e con preciso
latin rispuose quello amor paterno,
chiuso e parvente del suo proprio riso:
34
“La contingenza, che fuor del quaderno
de la vostra matera non si stende,
tutta è dipinta nel cospetto etterno:
37
necessità però quindi non prende
se non come dal viso in che si specchia
nave che per torrente giù discende.
40
Da indi, sì come viene ad orecchia
dolce armonia da organo, mi viene
a vista il tempo che ti s’apparecchia.
43
Qual si partio Ipolito d’Atene
per la spietata e perfida noverca,
tal di Fiorenza partir ti convene.
46
Questo si vuole e questo già si cerca,
e tosto verrà fatto a chi ciò pensa
là dove Cristo tutto dì si merca.
49
La colpa seguirà la parte offensa
in grido, come suol; ma la vendetta
fia testimonio al ver che la dispensa.
52
Tu lascerai ogne cosa diletta
più caramente; e questo è quello strale
che l’arco de lo essilio pria saetta.
55
Tu proverai sì come sa di sale
lo pane altrui, e come è duro calle
lo scendere e ‘l salir per l’altrui scale.
58
1. Quale [Fetónte] venne alla madre Climène, per
accertarsi di ciò che aveva udito su di sé (=di essere
figlio di Apollo) – colui che ancora fa i padri restii
alle richieste dei figli –; 4. tale ero io, e tale ero sentito sia da Beatrice sia dalla santa lampada (=Cacciaguida), che prima per me aveva mutato posto. 7.
Perciò la mia donna: «Manda fuori la fiamma del
tuo desiderio» mi disse, «così che essa esca segnata
bene della tua impronta interiore: 10. non perché la
nostra conoscenza cresca per le tue parole, ma perché t’abitui a dir la sete, così che ti sia versato [da
bere]». 13. «O cara radice mia, che così t’innalzi
che, come le menti terrene vedono che in un triangolo non possono essere contenuti due angoli ottusi,
16. così vedi le cose contingenti prima che accadano, guardando il punto (=Dio), per il quale tutti i
tempi sono presenti! 19. Mentre io ero in compagnia
di Virgilio su per il monte che cura le anime e mentre scendevo nel mondo morto [alla grazia divina],
22. mi furon dette sulla mia vita futura parole gravi,
sebbene io mi senta ben incrollabile ai colpi della
sorte. 25. Perciò il mio desiderio sarebbe contento
d’intendere quale fortuna mi si avvicina, perché una
freccia prevista viene più lenta (=fa meno male).»
28. Così io dissi a quella stessa luce, che prima mi
aveva parlato, e, come Beatrice volle, il mio desiderio fu espresso. 31. Non con oracoli oscuri, nei quali
la gente folle (=i pagani) un tempo s’inviscava, prima che fosse ucciso l’Agnello di Dio, che toglie i
peccati; 34. ma con chiare parole e con linguaggio
preciso rispose quell’amorevole progenitore, chiuso
[nella fiamma] e che [mediante la fiamma] mostrava
la sua propria gioia: 37. «La contingenza, che non si
stende fuori del vostro mondo materiale, è tutta dipinta nel cospetto eterno [di Dio]. 40. Perciò da qui
(=da Dio) essa prende necessità se non come
dall’occhio in cui si specchia la nave che scende giù
per un fiume impetuoso. 43. Da lì (=da Dio), così
come da un organo viene alle orecchie una dolce
armonia, mi viene alla vista il tempo che ti si prepara. 46. Quale Ippolito partì [innocente] da Atene a
causa della spietata e perfida matrigna (=Fedra), tale dovrai partire da Firenze. 49. Questo si vuole e
questo già si cerca e presto sarà fatto da chi ciò (=
l’esilio) pensa là dove di Cristo tutto il giorno si fa
mercato (=a Roma). 52. La colpa [dei disordini] seguirà la parte sconfitta (=i Bianchi) nella voce comune, come sempre avviene; ma la giusta punizione
[divina] sarà testimonianza del vero, che la dispensa. 55. Tu lascerai ogni cosa più caramente amata, e
questa è quella freccia (=dolore) che l’arco dell’esilio scocca per prima. 58. Tu proverai come sa di
sale il pane altrui, e come è duro cammino lo scendere e il salir per le altrui scale. 
Divina commedia. Paradiso, a cura di Pietro Genesini 71
E quel che più ti graverà le spalle,
sarà la compagnia malvagia e scempia
con la qual tu cadrai in questa valle;
61
che tutta ingrata, tutta matta ed empia
si farà contr’a te; ma, poco appresso,
ella, non tu, n’avrà rossa la tempia.
64
Di sua bestialitate il suo processo
farà la prova; sì ch’a te fia bello
averti fatta parte per te stesso.
67
Lo primo tuo refugio e ‘l primo ostello
sarà la cortesia del gran Lombardo
che ‘n su la scala porta il santo uccello;
70
ch’in te avrà sì benigno riguardo,
che del fare e del chieder, tra voi due,
fia primo quel che tra li altri è più tardo.
73
Con lui vedrai colui che ‘mpresso fue,
nascendo, sì da questa stella forte,
che notabili fier l’opere sue.
76
Non se ne son le genti ancora accorte
per la novella età, ché pur nove anni
son queste rote intorno di lui torte;
79
ma pria che ‘l Guasco l’alto Arrigo inganni,
parran faville de la sua virtute
in non curar d’argento né d’affanni.
82
Le sue magnificenze conosciute
saranno ancora, sì che ‘ suoi nemici
non ne potran tener le lingue mute.
85
A lui t’aspetta e a’ suoi benefici;
per lui fia trasmutata molta gente,
cambiando condizion ricchi e mendici;
88
e portera’ne scritto ne la mente
di lui, e nol dirai”; e disse cose
incredibili a quei che fier presente.
91
Poi giunse: “Figlio, queste son le chiose
di quel che ti fu detto; ecco le ‘nsidie
che dietro a pochi giri son nascose.
94
Non vo’ però ch’a’ tuoi vicini invidie,
poscia che s’infutura la tua vita
vie più là che ‘l punir di lor perfidie”.
97
Poi che, tacendo, si mostrò spedita
l’anima santa di metter la trama
in quella tela ch’io le porsi ordita,
100
io cominciai, come colui che brama,
dubitando, consiglio da persona
che vede e vuol dirittamente e ama:
103
“Ben veggio, padre mio, sì come sprona
lo tempo verso me, per colpo darmi
tal, ch’è più grave a chi più s’abbandona;
106
per che di provedenza è buon ch’io m’armi,
sì che, se loco m’è tolto più caro,
io non perdessi li altri per miei carmi.
109
Giù per lo mondo sanza fine amaro,
e per lo monte del cui bel cacume
li occhi de la mia donna mi levaro,
112
e poscia per lo ciel, di lume in lume,
ho io appreso quel che s’io ridico,
a molti fia sapor di forte agrume;
115
e s’io al vero son timido amico,
temo di perder viver tra coloro
che questo tempo chiameranno antico”.
118
61. E quel che più ti graverà le spalle sarà la compagnia malvagia e stupida, con la quale tu soffrirai
in questa valle (=durante l’esilio). 64. Essa tutta
ingrata, tutta matta ed empia si mostrerà contro di
te; ma, poco dopo, essa, non tu, avrà perciò la tempia rossa [di sangue]. 67. Il suo modo d’agire darà
la prova della sua bestialità, così che andrà a tuo
onore l’aver fatto parte per te stesso. 70. Il tuo primo rifugio e il tuo primo asilo sarà la cortesia del
gran lombardo (=Bartolomeo della Scala, signore
di Verona), che [nello stemma] sopra la scala porta
il santo uccello (=l’aquila imperiale). 73. Egli sarà
così benigno nei tuoi riguardi, che, nel dare e nel
chiedere, tra voi due sarà primo chi, tra gli altri, è
più lento. 76. Con lui vedrai colui (=Cangrande
della Scala) che, nascendo, ha subìto così fortemente l’influsso di questa stella (=Marte), che diventerà famoso per le imprese [militari]. 79. Non si
sono ancora accorte di lui le genti, per la giovane
età, perché soltanto da nove anni queste ruote (=i
cieli) hanno girato intorno a lui. 82. Ma, prima che
il guascone (=papa Clemente V) inganni l’imperatore Enrico VII (=prima del 1312), appariranno
chiare dimostrazioni del suo valore nel non curarsi
del denaro né delle fatiche [militari]. 85. Le sue
magnificenze saranno allora conosciute, così che i
suoi nemici non le potranno tacere. 88. Affìdati a
lui ed ai suoi benefici. Per opera sua molta gente
sarà trasformata e cambieranno condizione ricchi e
poveri. 91. E [da qui] porterai scritte nella memoria altre cose di lui e non le dirai». E disse cose incredibili [anche] per coloro che saranno presenti.
94. Poi aggiunse: «O figlio, queste son le spiegazioni di quel che ti fu detto. Ecco le insidie che
dietro a pochi giri (=anni) sono nascoste. 97. Non
voglio però che tu porti invidia ai tuoi concittadini,
poiché la tua vita si prolunga nel futuro ben più in
là che la punizione delle loro perfidie». 100. Poiché, tacendo, l’anima santa si dimostrò pronta a
metter la trama in quella tela che io le porsi ordìta
(=mostrò di aver finito di rispondermi), 103. io
cominciai, come colui che, dubitando, brama un
consiglio da una persona che discerne, vuole ed
ama il bene: 106. «Ben vedo, o padre mio, come il
tempo avanza veloce verso di me, per darmi un
colpo tale, che è più grave per chi più si abbandona
[agli eventi senza premunirsi]. 109. Perciò è bene
che io mi armi di previdenza, così che, se mi è tolto il luogo più caro, io non perda gli altri a causa
dei miei versi pungenti. 112. Giù per il mondo amaro senza fine e per il monte dalla cui bella cima
gli occhi della mia donna mi sollevarono 115. e poi
per il cielo, di pianeta in pianeta, io ho appreso
quel che, se io ridico, a molti risulterà di sapore
forte ed acre. 118. E [tuttavia], se io sono timido
amico al vero, temo di perder la fama tra coloro
che questo tempo chiameranno antico». 
Divina commedia. Paradiso, a cura di Pietro Genesini 72
La luce in che rideva il mio tesoro
ch’io trovai lì, si fé prima corusca,
quale a raggio di sole specchio d’oro;
121
indi rispuose: “Coscienza fusca
o de la propria o de l’altrui vergogna
pur sentirà la tua parola brusca.
124
Ma nondimen, rimossa ogne menzogna,
tutta tua vision fa manifesta;
e lascia pur grattar dov’è la rogna.
127
Ché se la voce tua sarà molesta
nel primo gusto, vital nodrimento
lascerà poi, quando sarà digesta.
130
Questo tuo grido farà come vento,
che le più alte cime più percuote;
e ciò non fa d’onor poco argomento.
133
Però ti son mostrate in queste rote,
nel monte e ne la valle dolorosa
pur l’anime che son di fama note,
136
che l’animo di quel ch’ode, non posa
né ferma fede per essempro ch’aia
la sua radice incognita e ascosa,
139
né per altro argomento che non paia”. 142
121. La luce in cui sorrideva il mio tesoro, che io
trovai lì, si fece prima scintillante come uno specchio d’oro colpito da un raggio di sole; 124. quindi
rispose: «La coscienza, offuscata da vergogna propria o altrui, certamente sentirà aspra la tua parola.
127. Ma, messa da parte ogni menzogna, rendi manifesto tutto ciò che hai visto e lascia pure grattare
dov’è la rogna. 130. Perché, se la tua voce sarà molesta nel primo assaggio, darà poi un nutrimento vitale, quando sarà digerita. 133. Questo tuo grido sarà come il vento, che percuote di più le cime più alte; e ciò sarà un motivo non piccolo d’onore. 136.
Perciò ti son mostrate in queste ruote (=i cieli), nel
monte e nella valle dolorosa (=il purgatorio e
l’inferno) soltanto le anime che son per fama note,
139. perché l’animo di colui che ascolta non si accontenta né presta grande fiducia per l’esempio che
abbia la sua radice sconosciuta e nascosta 142. né
per altro argomento che non appaia evidente».
I personaggi
Fetónte viene a sapere dalla madre Climène che è
figlio di Apollo, perciò chiede al padre di guidare il
carro del sole. I cavalli si accorgono della sua guida
inesperta e lo scaraventano giù dal carro. Egli precipita vicino al Po e muore. Le sorelle, che lo piangono, vengono trasformate in pioppi. La fonte di Dante
è Ovidio, Metam., I, 748 sgg.
Il Guascone è papa Clemente V (1305-1314), che
proviene dalla Guascogna (l’odierna Gironda, la regione di Bordeaux). Trasporta la sede pontificia ad
Avignone (1305) e tiene un atteggiamento ostile nei
confronti dell’imperatore Enrico VII, sceso in Italia
(1310). In tal modo fa fallire la missione imperiale.
Enrico (o Arrigo) VII di Lussemburgo (1308-1313)
nel 1310 viene in Italia per ristabilire il potere imperiale e pacificare la penisola. Riesce a imporre un
po’ di tasse e non ottiene alcun risultato. Dante ha
grande fiducia in lui, ma poi è deluso. Poco dopo
muore.
Ippolito, figlio di Teseo e Ippolita, regina delle amazzoni, è cacciato da Atene con l’accusa di avere
insidiato la matrigna Fedra, che il padre aveva sposato in seconde nozze. In realtà era stata la matrigna
a tentare il figliastro, che l’aveva respinta. Allora,
per vendicarsi e per paura di essere svergognata,
sparge la voce delle proposte di Ippolito, che provocano lo sdegno della popolazione e di Teseo. La
fonte di Dante è Ovidio, Metam., XV, 493 sgg.; e
Seneca, Phaedra.
La compagnia malvagia e stupida sono i guelfi
bianchi, dai quali per divergenze politiche e strategiche Dante si allontana dopo la disastrosa battaglia
della Lastra (1304) con cui i fuoriusciti cercavano di
rientrare in Firenze.
Bartolomeo della Scala è signore di Verona (1301-
1304) e partigiano dell’imperatore. Accoglie il poeta negli anni dell’esilio (1315-20).
Can Francesco della Scala, detto Cangrande (1291-
1329), è fratello di Bartolomeo della Scala. È associato al potere con il fratello Alboino (1308) e sempre con il fratello è nominato vicario imperiale di
Verona (1311). Dal 1312 regge da solo la città. Durante il suo governo con audaci azioni militari consolida ed espande il suo dominio. Conquista città e
fortezze come Padova e Mantova. Dante è legato a
Cangrande da una profonda amicizia, oltre che dalla
riconoscenza per la generosa ospitalità ottenuta
(1315-20ca.). A Cangrande il poeta dedica il Paradiso, manda in lettura i suoi canti e scrive una famosa lettera, l’Epistola XIII, di capitale importanza per
la comprensione della Divina commedia.
Commento
1. Il canto ha un inizio elevato con un riferimento
alla mitologia: «Quale venne a Climenè, per accertarsi Di ciò ch’avëa incontro a sé udito...», un riferimento che è ripreso successivamente con un altro
riferimento classico (vv. 46-47). E prosegue senza il
consueto momento di pausa o di passaggio, per
giungere sùbito alla parte più importante: il poeta
con un lungo giro di parole pone al trisavolo la domanda che gli sta a cuore: «Nel corso del viaggio
nei tre regni dell’oltretomba mi sono state fatte delle
profezie sulla mia vita futura. Me le vuoi spiegare
con parole chiare e comprensibili, in modo che io
possa prendere le mie precauzioni?» (vv. 13-27).
Cacciaguida scioglie le profezie e gli indica quale
sarà la sua vita futura: a Roma, dove a tempo pieno
si pratica la simonia, gli si sta preparando l’esilio ed
egli saprà quant’è amaro aver bisogno dell’altrui ospitalità. Gli indica anche chi sarà il suo primo rifu-
Divina commedia. Paradiso, a cura di Pietro Genesini 73
gio: Bartolomeo della Scala, signore di Verona e
partigiano dell’imperatore. Lì a Verona conoscerà
anche Cangrande, che ora ha soltanto nove anni, ma
che è destinato a compiere imprese incredibili anche
per coloro che ne saranno spettatori. Le parole più
importanti dell’avo riguardano però lo scopo del viaggio: il poeta chiede se dovrà dire tutto ciò che ha
visto, che a molti risulterà forte e amaro, oppure se
dovrà essere timido amico del vero, ma allora ha paura di perder la fama presso coloro che chiameranno
questo tempo antico. Cacciaguida allora gli dà l’investitura sovrastorica della sua missione: «Tu devi
riferire tutto ciò che hai visto. In un primo momento
le tue parole saranno amare, ma poi diventeranno un
sano nutrimento e uno stimolo per chi le ascolta. Tu
dovrai indicare agli uomini la retta via, la via che
porta alla salvezza terrena e ultraterrena. Per questo
motivo nel corso del viaggio ti sono state mostrate
solamente le anime più famose, perché la gente comune crede soltanto ai grandi esempi». L’investitura
è molto lunga (vv. 124-142) e costituisce il punto di
vista corretto, che lo stesso poeta indica, per avvicinarsi alla Divina commedia. Il viaggio però non è
ancora finito: il poeta deve ancora percorrere molti
cieli, incontrare molte anime, essere sottoposto ad
un esame sulla fede, sulla speranza e sulla carità, e
fare l’ultimo e più grande incontro, quello con lo
stesso Dio, del quale vuole avere una visione mistica.
2. Il canto si riallaccia a If II, 10-36, quando Dante
chiede a Virgilio: «Prima di me sono venuti nei regni dell’oltretomba Enea e san Paolo. Il primo perché dalla sua discendenza doveva nascere l’Impero.
Il secondo perché doveva portare prove della fede.
Ma io perché devo venirci? Chi lo permette? Io non
mi sento all’altezza del viaggio che sto iniziando».
In tal modo il poeta si attribuisce una missione provvidenziale dopo Enea e dopo san Paolo: una missione che è ad un tempo terrena e ultraterrena. Che è
ribadita dalla figura di Virgilio e di Beatrice, dai
canti VI delle tre cantiche e dal canto finale, in cui
ha la visione mistica di Dio.
3. Dante ha saputo costruire gradualmente la
suspense e la catarsi che si scioglie in questo canto:
le profezie incominciano in If X, 79-81 (Farinata
degli Uberti gli preannuncia l’esilio), continuano in
If XV, 70-72 (Brunetto Latini gli preannuncia che
guelfi neri e guelfi bianchi cercheranno di ucciderlo), quindi sono riprese nel Purgatorio. Ed ora sono
sciolte. Esse sono fuse con un altro problema, quello
della fama: se il poeta tace, non avrà la fama presso
coloro che chiameranno questo tempo antico. Il problema della fama presso i posteri è uno dei fili conduttori della Divina commedia. Viene toccato anche
in altri due canti dell’opera. In If XV, 79-87, il poeta incontra il maestro Brunetto Latini e dice che ha
ancora impressa nella memoria la cara e buona immagine paterna del maestro, perché gli ha insegnato
come l’uomo si eterna con la fama. In Pg XI, 82-
117, incontra il miniaturista Oderisi da Gubbio, il
quale umilmente riconosce che la fama è come un
soffio di vento, che ora spira di qui, ora di lì, e che
muta nome perché muta lato; e che essa è come il
battito di ciglia rispetto all’eternità. Dante affronta
il problema della fama indirettamente in If III, 37-
69, dove condanna duramente gli ignavi, coloro che
in vita non fecero nulla di bene, nulla di male che li
rendesse meritevoli di essere ricordati dai posteri.
«Non ti curar di lor, ma guarda e passa» (v. 51), fa
dire con estrema durezza a Virgilio. La loro punizione è durissima e spregevole: inseguono senza sosta un’insegna che va ora da una parte ora dall’altra;
sono senza nome e forniscono con il loro sangue il
nutrimento a vermi ripugnanti. Per il poeta quindi la
fama è un valore terreno da conseguire, anche se dal
punto di vista dell’eternità essa è come un battito di
ciglia.
4. Il problema della contingenza è molto complesso
(vv. 37-45), interessa sia la fisica sia la filosofia. Io
vedo che la terra è soggetta al cambiamento, mentre
il cielo è immutabile; e concludo che il mondo sotto
la Luna è soggetto al cambiamento, cioè al divenire;
il mondo sopra la Luna rimane invece sempre uguale a se stesso, è immutabile. Dio conosce la contingenza (l’uomo conosce soltanto il mondo soggetto
alla necessità), ma la conosce come chi guarda una
nave scendere un fiume impetuoso, trascinata dalle
acque, e non può intervenire. Insomma Dio conosce
il futuro, ma non interviene a modificarlo. Dio conosce il male futuro, ma non interviene per eliminarlo.
Non può però essere accusato di aver permesso il
male. D’altra parte, se intervenisse, eliminerebbe la
libertà umana, perciò l’uomo non sarebbe più responsabile delle sue azioni e, di conseguenza, non
avrebbe alcun merito o demerito per le buone come
per le cattive azioni che compie.
4.1. Il problema del non intervento di Dio, che altrimenti minaccerebbe la libertà umana, va poi coordinato con un altro problema, quello della presenza della Provvidenza divina nella storia. Quest’altro
problema riceve la sua formulazione teorica più articolata in If VI, 72-96 (la Fortuna, ministra di Dio,
provoca incessanti cambiamenti nella società, senza
che l’uomo possa opporvisi); e la sua esemplificazione in Pd VI, 1-96 (l’imperatore Giustiniano traccia la storia dell’impero sotto la supervisione della
Provvidenza). Nel primo caso sembra che l’uomo
debba piegarsi alla Fortuna; nel secondo caso sembra che sia libero di andare contro i decreti del cielo
(l’imperatore Costantino trasporta la capitale da
Roma a Costantinopoli). L’accostamento di questi
due passi del poema non è scorretto, ma non deve
portare alla conclusione che i due passi sono tra loro
in contraddizione. Ogni tesi va esaminata in sé e
considerata per quello che di più profondo offre:
l’esistenza irrinunciabile della libertà di scelta;
l’intervento della Provvidenza nelle vicende umane.
Se si vuole cercare una mediazione tra le due tesi,
basta andare in Pd VIII, 85-148: la Provvidenza
manda sulla terra tutte le capacità che servono, ma
gli uomini poi spingono a farsi religioso chi è nato a
cingere la spada e fanno sovrano chi è nato a dir
prediche. Perciò le cose vanno male. O, molto più
indietro, in If XVI, 64-114: i cieli danno inizio alle
azioni umane, ma poi è l’uomo che decide, ha la ra-
Divina commedia. Paradiso, a cura di Pietro Genesini 74
gione e la libera volontà di scegliere il bene o il male; essa non è sottoposta all’influsso dei cieli.
5. Dante chiama i guelfi bianchi, fuorusciti con lui,
«la compagnia malvagia e scempia» (v. 62), e riversa su di loro nove durissimi versi di offese non propriamente di genere retorico (vv. 61-69). Dietro le
parole si sente una totale incomprensione reciproca,
che dopo la sconfitta della Lastra (1304) diviene insuperabile. Il poeta aveva riservato in altri casi durissime contumelie ai fiorentini. Le più velenose sono quelle che aveva lanciato in If XV, 61-78, per
bocca di Brunetto Latini: «61. Ma quel popolo ingrato e malvagio, che anticamente discese da Fiesole e che è ancor ruvido e duro come il monte e la
roccia, 64. ti diventerà nemico perché ti comporti
bene. Ciò è comprensibile, perché non può succedere che tra gli aspri sorbi dia frutti il dolce fico. 67.
Un vecchio proverbio li chiama ciechi: è gente avara, invidiosa e superba. Tiènti pulito dai loro costumi! [...] 73. Le bestie venute da Fiesole si sbranino
pure fra loro, ma non tocchino la pianta sana, se nel
loro letame ne cresce ancora qualcuna, 76. nella
quale riviva la santa discendenza di quei Romani
che vi rimasero, quando fu fondato quel nido pieno
di malvagità». Queste hanno un sapore più retorico.
Con il tempo i giudizi del poeta diventano più drastici e lo strumento linguistico viene controllato
sempre più intimamente: il pensiero diventa immediatamente parola efficace; l’arte e le tecniche della
retorica diventano invisibili.
6. La corte di Bartolomeo della Scala, il gran lombardo, è il primo rifugio che il poeta trova in esilio.
Egli prova una totale simpatia personale e politica
nei confronti del vicario imperiale. Ma anche presso
gli amici è amaro e sa di sale chiedere ospitalità,
cioè riconoscere a se stessi e agli altri che non si è
autonomi, che si ha bisogno dell’aiuto altrui. Dante
è assolutamente diverso da un intellettuale di qualche generazione più giovane di lui, F. Petrarca
(1304-1374), che si sente a suo agio ad Avignone,
dove la sua famiglia, originaria di Arezzo, è andata
in esilio; a Montpellier e a Bologna, dove va a studiare; a Valchiusa, sulle rive del fiume Sorga, dove
vive per qualche anno; a Napoli, a Roma, a Milano,
a Venezia, dove è di passaggio o resta per qualche
tempo; ad Arquà, sui colli Euganei, dove va a morire. E che non si fa scrupoli a chiedere denaro ed ospitalità, anzi con la più assoluta imparzialità e con
grande senso dell’equilibrio spilla denaro alla Chiesa, agli amici guelfi e ai nemici ghibellini, tutti contenti di averlo tra i piedi. Francesco da Carrara, signore di Padova, gli regala mezza collina, sui colli
Euganei, affinché, ormai sessantenne, si costruisca
una villa e la smetta di fare il giramondo. Egli è un
intellettuale che sente l’Europa come la sua grande
casa e che è stoicamente convinto che ubi bene, ibi
domus (Dove si sta bene, lì è la mia casa).
7. Cangrande è il personaggio della Divina commedia che Dante ricopre degli elogi più lunghi e più
alti: 18 versi, lunghissimi e impegnativi (vv. 76-93).
Addirittura prende versetti del Vangelo che parlano
di Dio (Lc 1, 52-53): «Ha rovesciato i potenti dai
loro troni e ha esaltato gli umili; ha saziato di beni
gli affamati e rimandato i ricchi a mani vuote». Soltanto Giulio Cesare, il fondatore dell’impero, ne aveva avuto lo stesso numero (Pd VI, 55-72). Ciò si
spiega con il fatto che tra i due era una grandissima
amicizia e che egli ricambia e ringrazia con i versi
la lunga ospitalità ricevuta (1315-20ca.). Aveva fatto la stessa cosa, e per lo stesso motivo, con la famiglia Malaspina, signori di Lunigiana (Pg VIII, 121-
139). Le lodi al vicario dell’imperatore hanno fatto
pensare ad alcuni critici che egli fosse il Veltro di If
I, 100-111. Cangrande è un personaggio indubbiamente notevole nell’Italia del tempo: è l’antico cavaliere, che non è diventato borghese e cittadino,
che ha ancora nel sangue gli antichi ideali cavallereschi, e che ha le insegne di vicario imperiale. Le sue
imprese militari sono di qualche rilievo e mostrano
una volontà decisa, che apprezza la vita militare e
disprezza gli agi della vita civile. Tutto qui. Oltre a
ciò quanto potevano realmente capirsi due uomini di
due generazioni diverse, divisi da una frattura temporale di 26 anni? Due uomini di formazione diversa e di collocazione sociale altrettanto diversa? Il
più grande intellettuale del tempo (e del Medio Evo) e il giovane (e culturalmente inesperto) vicario
imperiale, i cui valori sono la guerra e la pratica della guerra...
8. Dante elogia Cangrande della Scala che cambia
le sorti a molti (vv. 89-90). In questo modo egli fa,
per l’amico, uno strappo alla regola, visto che il suo
ideale di vita è quello di vivere in una città tranquilla – come quella del trisavolo –, dove non succede
mai niente, la gente vive in pace, è sobria e pudìca e
non mette il naso fuori di casa, perché è troppo occupata nelle faccende domestiche (Pd XV, 97-129).
9. La missione di Dante è esposta in termini chiari.
L’umanità ha perso la retta via sia terrena sia ultraterrena. Serve allora una guida, poiché dopo il peccato originale la volontà umana è indebolita. Dopo
il viaggio nell’oltretomba di Enea, da cui doveva
nascere l’Impero, e di san Paolo, che doveva portare
le prove della fede, occorre un terzo personaggio,
per superare la salvezza e la felicità politica e religiosa, terrena e ultraterrena tradizionali. Occorre un
personaggio, appunto Dante, capace d’indicare la
via ad un totale rinnovamento spirituale. Il poeta
quindi deve attuare una missione più grande di quella soltanto politica di Enea e soltanto religiosa di
san Paolo. Per questo stesso rinnovamento spirituale
operano il Veltro (If I, 100-111) e il DUX (Pg
XXXIII, 43), ed anche le correnti mistiche medioevali, da sant’Anselmo d’Aosta a Gioacchino da Fiore a san Bernardo di Chiaravalle. La ragione non è
all’altezza del compito. Soltanto il rinnovamento
spirituale all’insegna dello Spirito Santo, come profetizzato da Gioacchino da Fiore, può riportare il
cittadino e il credente – insomma l’uomo – sulla via
del bene e quindi della salvezza ultraterrena. Cacciaguida conclude giustamente le sue parole dicendo: «Questo tuo grido farà come il vento, Che le più
alte cime più percuote; E ciò non fa d’onor poco argomento» (vv. 133-135).
10. Dante conclude il discorso sulla fama, che aveva
iniziato in If XV (il maestro Brunetto Latini gli pre-
Divina commedia. Paradiso, a cura di Pietro Genesini 75
annuncia l’eternità della fama), ripreso in Pg XI,
(Oderisi da Gubbio dice che la fama è come un battito di ciglia rispetto all’eternità). Ora il trisavolo gli
dà l’investitura che lo renderà famoso presso i posteri (vv. 94-142). Il discorso sulla fama ha una premessa in If III, 31-69: il poeta si era dimostrato durissimo con gli ignavi, che non hanno fatto niente né
di buono né di cattivo che li rendesse meritevoli
d’essere ricordati. Perciò essi sono puniti nell’antinferno. Nel primo e nel terzo caso essa è un valore;
nel secondo non è più un valore quando si riferisce
ai valori ultraterreni. Essa è quindi un valore, ma
soltanto un valore terreno. Altri sono i valori che il
mondo ultraterreno apprezza e che il poeta indica
più volte e invita ad attuare. Sono proprio l’opposto
dei valori terreni: umiltà e tracotanza, povertà e ricchezza, castità e lussuria, digiuno e gola, misura ed
eccesso, amore e odio per gli altri. Insomma tutti i
peccati che sono stati puniti nell’inferno. L’abbandono dei valori mondani rende il poeta capace di
purificare i suoi sentimenti (Pd I, 127-135) e di salire al cielo (Pd XI, 1-12).
11. Dante esamina la fama quindi da tre punti di vista (che poi sono quattro) e la mostra in tutte le sue
sfaccettature. La strategia di analisi che mette in atto per la fama (tre o quattro punti di vista per esaminare una questione) non è isolata né accidentale,
pervade fin dai primi canti l’intero poema. Francesca è esaminata da tre punti di vista (religioso, politico, delle reazioni personali del poeta), è condannata per i primi due e riceve una mezza assoluzione
per il terzo. Ma in genere i dannati sono esaminati e
valutati da almeno due punti di vista: quello moralesociale e quello del loro valore (o disvalore) individuale: Farinata era un eretico, ma ebbe a cuore le
sorti di Firenze; Cavalcante de’ Cavalcanti era pure
eretico, ma aveva un profondo amore per i figli;
Brunetto Latini era un omosessuale, ma era un bravo
maestro; Ulisse è un fraudolento, ma è disposto addirittura a sacrificare la famiglia, una vita comoda e
rischiare la vita, per andare ad esplorare il mondo
senza gente. In questo modo il poeta mostra la complessità della realtà e l’impossibilità di dare giudizi
univoci. Un personaggio per un aspetto è apprezzabile, per un altro è condannabile. Una scelta per un
aspetto è vantaggiosa, per un altro non lo è. E i due
aspetti sono tra loro inscindibili. E allora che fare?
11.1. Questa situazione in tutto il poema si presenta
anche come problema della scelta: tra politica e
famiglia Farinata degli Uberti sceglie la politica, il
suocero Cavalcante de’ Cavalcanti sceglie la famiglia; tra famiglia e conoscenza Ulisse sceglie la conoscenza, e va incontro alla morte. Qui Dante sceglie di dire tutto ciò che ha visto: otterrà la fama,
ma dovrà riferire cose molto moleste. Le alternative
tra cui i personaggi (e i lettori) devono operare una
sola scelta, sono ugualmente valide, ma non sono
accumulabili: o l’una o l’altra. Di qui il dramma
della scelta. Ogni scelta ha un costo, anche pesante,
e non si può rimandare. La non scelta, la neutralità
non esiste, è ugualmente una scelta, ed è una dimostrazione di non vita, di lasciarsi vivere. Perciò gli
angeli neutrali, che non si schierarono né con Lucifero né con Dio, sono condannati nell’antinferno tra
gli ignavi.
11.2. Il sistema dei punti di vista si collega poi a
due altre questioni: a) il corretto modo di procedere
per passare di colle in colle – l’esame delle varie
ipotesi – fino a giungere alla verità, cioè a una conclusione stabile e sicura (Pd IV, 124-132); e b) il
problema delle capacità che le molteplici dimensioni del linguaggio hanno di conoscere le molteplici dimensioni della realtà (Pg XXXIII, 73-102; Pd
XXXIII).
12. Per alzare il tono del discorso il poeta ricorre
qui (vv. 13-15) come in Pd XV, 55-57, ad un esempio matematico. Un altro esempio matematico è in
Pd XXXIII, 133-135. Ricorre anche a una teoria filosofica ed astronomica: la contingenza (l’essere e
il non essere, il mutamento, la corruzione, il divenire) interessa il mondo sotto la Luna, non il mondo
sopra la Luna, che invece è dominato dalla necessità, cioè è immutabile (vv. 37-39). Per Dante non
soltanto la natura, ma anche la scienza, la fisica, la
matematica, la logica, la geometria e l’astronomia
possono essere trasformate in poesia. Il fatto è che il
poeta è come Dio: Dio crea il mondo dal nulla, il
poeta lo riplasma con i suoi versi.
13. Dante si trova in una situazione paradossale: se è
divenuto famoso, deve ringraziare i fiorentini, che
l’hanno cacciato in esilio, che l’hanno condannato a
morte più volte, allargando la condanna anche ai figli divenuti maggiorenni, e che l’hanno fatto atrocemente soffrire. Altrimenti sarebbe stato un grande
e contento intellettuale aristocratico-borghese, che
avrebbe occupato per tutta la vita un posto di riguardo all’interno della classe politica o, almeno,
dell’amministrazione comunale di Firenze. Invece
per i concittadini non prova nessuna riconoscenza e
si diverte a mettere in luce le loro magagne. Il massimo sentimento che prova è quello, contraddittorio,
dell’amore-odio per la sua città natale: prima dice
«Godi Firenze, che diffondi il tuo nome per tutto
l’inferno» e le augura di essere punita dalle altre città della Toscana; e sùbito dopo aggiunge che vorrebbe vederla già punita, perché più diventa vecchio, più le sofferenze della sua città lo fanno soffrire (If XXVI, 1-12). Eppure egli lancia la sua fama
nel tempo, ma lancia anche Firenze e la lingua fiorentina, che egli trasforma da dialetto cittadino a
lingua nazionale. Le 800 parole circa usate
dall’amico Guido Cavalcanti diventano una rete estesissima, coerente ed omogenea di ben 27.734 parole nella Divina commedia. Poco dopo sulla scena
linguistica compaiono F. Petrarca (1304-1374) e G.
Boccaccio (1313-1375), che irrobustiscono ancor
più la lingua fiorentina e ne fanno il centro di attrazione per i dialetti delle altre regioni italiane.
La struttura del canto è semplice: 1) Dante chiede
a Cacciaguida chiarimenti sulle profezie che nel
corso del viaggio gli sono state fatte sul suo futuro;
2) il trisavolo gli dice che a Roma gli si sta preparando l’esilio e che egli saprà quant’è amaro chiedere ospitalità; ma 3) che non deve temere, perché la
sua vita si prolungherà nel futuro; 4) Dante chiede 
Divina commedia. Paradiso, a cura di Pietro Genesini 76
poi se dovrà dire tutto ciò che ha visto (ma ciò sarà
a molti sgradito) o se dovrà tacere (ma allora perderà la fama presso i posteri); 5) Cacciaguida gli risponde che dovrà dire tutto ciò che ha visto, perché
questa è la missione che gli è stata affidata; 6) in un
primo momento le sue parole saranno moleste, ma
poi saranno un nutrimento vitale per l’anima di chi
ascolta. 
Divina commedia. Paradiso, a cura di Pietro Genesini 77
Canto XXII
Oppresso di stupore, a la mia guida
mi volsi, come parvol che ricorre
sempre colà dove più si confida;
1
e quella, come madre che soccorre
sùbito al figlio palido e anelo
con la sua voce, che ‘l suol ben disporre,
4
mi disse: “Non sai tu che tu se’ in cielo?
e non sai tu che ‘l cielo è tutto santo,
e ciò che ci si fa vien da buon zelo?
7
Come t’avrebbe trasmutato il canto,
e io ridendo, mo pensar lo puoi,
poscia che ‘l grido t’ha mosso cotanto;
10
nel qual, se ‘nteso avessi i prieghi suoi,
già ti sarebbe nota la vendetta
che tu vedrai innanzi che tu muoi.
13
La spada di qua sù non taglia in fretta
né tardo, ma’ ch’al parer di colui
che disiando o temendo l’aspetta.
16
Ma rivolgiti omai inverso altrui;
ch’assai illustri spiriti vedrai,
se com’io dico l’aspetto redui”.
19
Come a lei piacque, li occhi ritornai,
e vidi cento sperule che ‘nsieme
più s’abbellivan con mutui rai.
22
Io stava come quei che ‘n sé repreme
la punta del disio, e non s’attenta
di domandar, sì del troppo si teme;
25
e la maggiore e la più luculenta
di quelle margherite innanzi fessi,
per far di sé la mia voglia contenta.
28
Poi dentro a lei udi’ : “Se tu vedessi
com’io la carità che tra noi arde,
li tuoi concetti sarebbero espressi.
31
Ma perché tu, aspettando, non tarde
a l’alto fine, io ti farò risposta
pur al pensier, da che sì ti riguarde.
34
Quel monte a cui Cassino è ne la costa
fu frequentato già in su la cima
da la gente ingannata e mal disposta;
37
e quel son io che sù vi portai prima
lo nome di colui che ‘n terra addusse
la verità che tanto ci soblima;
40
e tanta grazia sopra me relusse,
ch’io ritrassi le ville circunstanti
da l’empio cólto che ‘l mondo sedusse.
43
Questi altri fuochi tutti contemplanti
uomini fuoro, accesi di quel caldo
che fa nascere i fiori e ‘ frutti santi.
46
Qui è Maccario, qui è Romoaldo,
qui son li frati miei che dentro ai chiostri
fermar li piedi e tennero il cor saldo”.
49
E io a lui: “L’affetto che dimostri
meco parlando, e la buona sembianza
ch’io veggio e noto in tutti li ardor vostri,
52
così m’ha dilatata mia fidanza,
come ‘l sol fa la rosa quando aperta
tanto divien quant’ell’ha di possanza.
55
Però ti priego, e tu, padre, m’accerta
s’io posso prender tanta grazia, ch’io
ti veggia con imagine scoverta”.
58
1. Sopraffatto dallo stupore, mi volsi verso la mia
guida, come il bambino che ricorre sempre là dove
(=la mamma) ha più fiducia. 4. E quella (=Beatrice), come una madre che soccorre sùbito il figlio
pallido [per lo spavento] e affannato [per la corsa],
con la sua voce, che lo suole ben disporre, 7. mi disse: «Tu non sai che sei in cielo (=in paradiso)? e non
sai che il cielo è tutto santo, e ciò che vi si fa proviene dal buon zelo (=dalla carità)? 10. Come ti avrebbero trasformato il canto e il mio sorriso, ora lo
puoi pensare, dopo che il grido [dei beati] ti ha così
profondamente sconvolto. 13. In tale grido, se tu avessi inteso le sue preghiere, già ti sarebbe nota la
vendetta (=il giusto intervento punitivo di Dio) che
tu vedrai prima che tu muoia. 16. La spada di quassù (=della giustizia divina) non taglia in fretta né
con lentezza, fuorché al giudizio di colui che
l’aspetta con desiderio o con timore. 19. Ma rivolgiti ormai verso gli altri [beati], perché vedrai spiriti
[che sulla terra furono] assai illustri, se sposti lo
sguardo come io dico». 22. Come a lei piacque, girai gli occhi e vidi cento piccole sfere che insieme si
facevano più belle con i raggi reciproci. 25. Io stavo
come colui che reprime in sé il pungolo del desiderio e che non si tenta di domandare, tanto ha paura
di [chieder] troppo. 28. La più grande e la più lucente di quelle margherite (=spiriti) si fece avanti,
per far contento il mio desiderio con le sue parole.
31. Poi dentro a lei udii: «Se tu vedessi come [vedo]
io la carità che arde tra noi, esprimeresti [sùbito] i
tuoi pensieri. 34. Ma, affinché tu, indugiando, non
tardi a [raggiungere] la meta sublime [del tuo viaggio], io risponderò soltanto al tuo pensiero (=alla
domanda che hai soltanto pensato), che sei così timoroso di manifestare. 37. Quel monte, su cui sorge
Cassino, un tempo fu frequentato sulla cima dalla
gente che viveva nell’errore e che era mal disposta
[ad accogliere la verità]. 40. Io sono colui (=san Benedetto) che per primo portò su di esso il nome di
colui (=Cristo) che sulla terra portò la verità che
tanto c’innalza (=ci fa diventare figli di Dio). 43. E
sopra di me rifulse tanta grazia [divina], che io sottrassi i paesi circostanti all’empio culto che sedusse
il mondo. 46. Questi altri spiriti ardenti [di carità]
furono tutti uomini contemplanti, accesi da quel calore (=la carità) che fa nascere i fiori e i frutti santi
(=i buoni pensieri e le buone opere). 49. Qui [in
questo cielo] è Maccario, qui è Romoaldo, qui sono
i miei frati che dentro ai chiostri fermarono i piedi e
tennero il cuore saldo [alla regola]». 52. Ed io a lui:
«L’affetto che dimostri parlando con me e
l’espressione di carità che io vedo e noto in tutti i
vostri globi fiammeggianti, 55. ha dilatato la mia
fiducia [in voi] così come il sole fa con la rosa, che
diviene tanto aperta quanto è capace di aprirsi. 58.
Perciò ti prego, e tu, o padre, fammi certo se io posso ricevere tanta grazia da vederti con l’aspetto che
avevi sulla terra». 
Divina commedia. Paradiso, a cura di Pietro Genesini 78
Ond’elli: “Frate, il tuo alto disio
s’adempierà in su l’ultima spera,
ove s’adempion tutti li altri e ‘l mio.
61
Ivi è perfetta, matura e intera
ciascuna disianza; in quella sola
è ogne parte là ove sempr’era,
64
perché non è in loco e non s’impola;
e nostra scala infino ad essa varca,
onde così dal viso ti s’invola.
67
Infin là sù la vide il patriarca
Iacobbe porger la superna parte,
quando li apparve d’angeli sì carca.
70
Ma, per salirla, mo nessun diparte
da terra i piedi, e la regola mia
rimasa è per danno de le carte.
73
Le mura che solieno esser badia
fatte sono spelonche, e le cocolle
sacca son piene di farina ria.
76
Ma grave usura tanto non si tolle
contra ‘l piacer di Dio, quanto quel frutto
che fa il cor de’ monaci sì folle;
79
ché quantunque la Chiesa guarda, tutto
è de la gente che per Dio dimanda;
non di parenti né d’altro più brutto.
82
La carne d’i mortali è tanto blanda,
che giù non basta buon cominciamento
dal nascer de la quercia al far la ghianda.
85
Pier cominciò sanz’oro e sanz’argento,
e io con orazione e con digiuno,
e Francesco umilmente il suo convento;
88
e se guardi ‘l principio di ciascuno,
poscia riguardi là dov’è trascorso,
tu vederai del bianco fatto bruno.
91
Veramente Iordan vòlto retrorso
più fu, e ‘l mar fuggir, quando Dio volse,
mirabile a veder che qui ‘l soccorso”.
94
Così mi disse, e indi si raccolse
al suo collegio, e ‘l collegio si strinse;
poi, come turbo, in sù tutto s’avvolse.
97
La dolce donna dietro a lor mi pinse
con un sol cenno su per quella scala,
sì sua virtù la mia natura vinse;
100
né mai qua giù dove si monta e cala
naturalmente, fu sì ratto moto
ch’agguagliar si potesse a la mia ala.
103
S’io torni mai, lettore, a quel divoto
triunfo per lo quale io piango spesso
le mie peccata e ‘l petto mi percuoto,
106
tu non avresti in tanto tratto e messo
nel foco il dito, in quant’io vidi ‘l segno
che segue il Tauro e fui dentro da esso.
109
O gloriose stelle, o lume pregno
di gran virtù, dal quale io riconosco
tutto, qual che si sia, il mio ingegno,
112
con voi nasceva e s’ascondeva vosco
quelli ch’è padre d’ogne mortal vita,
quand’io senti’ di prima l’aere tosco;
115
e poi, quando mi fu grazia largita
d’entrar ne l’alta rota che vi gira,
la vostra region mi fu sortita.
118
61. Ed egli: «O fratello, il tuo desiderio di [vedere]
cose elevate si adempierà nell’ultima sfera (=l’empìreo), dove si adempiono tutti gli altri e il mio. 64.
Ivi ciascun desiderio è portato alla perfezione, reso
maturo e privato dei difetti; solamente in quella sfera
ogni parte si trova dov’è sempre stata (=è immobile),
67. perché essa non è in alcun luogo (=non è nello
spazio) e non ha poli [intorno a cui ruotare]; e la scala
di questo cielo sale fino ad essa, perciò si sottrae ai
tuoi occhi. 70. Fin lassù il patriarca Giacobbe vide [in
sogno] che protendeva la parte superiore, quando gli
apparve così carica di angeli. 73. Ma, per salirla, ora
nessuno stacca i piedi da terra, e la mia regola è rimasta [soltanto] per rovinare le carte [dov’è scritta]. 76.
Le mura [dei monasteri] che solevano esser badia
(=luoghi di santa vita) sono divenute spelonche [di ladroni] e le vesti monacali son sacchi pieni di farina
guasta. 79. Ma l’usura [più] grave non si alza tanto
contro la volontà di Dio, quanto quel frutto (=le rendite dei monasteri) che fa il cuore dei monaci così folle
[di cupidigia], 82. perché ciò, che la Chiesa custodisce, appartiene tutto alla gente (=i poveri) che domanda in nome di Dio; non [appartiene] ai parenti [degli
ecclesiastici] né ad altri più indegni (=le concubine e i
figli naturali). 85. La carne dei mortali (=la natura
umana) è tanto soggetta alle blandizie, che giù (=sulla
terra) il buon inizio non dura [il tempo che va] dalla
nascita della quercia al momento in cui produce la
prima ghianda (=20 anni; cioè dura poco). 88. Pietro
riunì i primi cristiani senz’oro e senz’argento, io riunii
i miei seguaci con la preghiera e con il digiuno, Francesco [riunì] i suoi frati con l’umiltà. 91. E, se guardi
il principio di ciascuna [famiglia] e poi guardi là dove
si è spostata, vedrai la virtù divenuta vizio. 94. Tuttavia le acque del fiume Giordano fatte ritornare indietro e quelle del mar Rosso messe in fuga [davanti agli
ebrei], quando Dio volle [intervenire], furono un fatto
mirabile a vedere più di quello che qui sarà il soccorso
[divino contro questi mali]». 97. Così mi disse, poi si
ricongiunse alla sua schiera e la sua schiera si strinse
intorno a lui; quindi, come turbine, salì verso l’alto,
roteando tutta. 100. La mia dolce donna mi spinse
dietro di loro con un solo cenno su per quella scala,
tanto la sua virtù vinse il peso del mio corpo. 103. Né
mai quaggiù, dove si sale e si scende con le forze della natura, fu un movimento così rapido che potesse
uguagliare il mio volo. 106. O lettore, possa io tornare
[dopo la morte] a quel devoto trionfo (=tra i beati) per
[raggiungere] il quale io piango spesso i miei peccati e
mi percuoto il petto, 109. tu non avresti messo e tolto
il dito dal fuoco in tanto [tempo], in quanto io vidi la
costellazione [dei Gemelli] che segue quella del Toro
e mi ritrovai dentro di essa. 112. O stelle [dei Gemelli] che date la gloria, o luce piena d’influssi virtuosi,
dalla quale io riconosco [che deriva] tutto il mio ingegno, quale che si sia, 115. con voi nasceva e con voi si
nascondeva colui (=il sole) che è padre di ogni vita
mortale, quando io respirai per la prima volta l’aria
toscana. 118. E poi, quando mi fu elargita [da Dio] la
grazia di entrare nella nobile sfera (=l’ottavo cielo)
che vi fa girare [intorno alla terra], la vostra regione
mi fu data in sorte.
Divina commedia. Paradiso, a cura di Pietro Genesini 79
A voi divotamente ora sospira
l’anima mia, per acquistar virtute
al passo forte che a sé la tira.
121
“Tu se’ sì presso a l’ultima salute”,
cominciò Beatrice, “che tu dei
aver le luci tue chiare e acute;
124
e però, prima che tu più t’inlei,
rimira in giù, e vedi quanto mondo
sotto li piedi già esser ti fei;
127
sì che ‘l tuo cor, quantunque può, giocondo
s’appresenti a la turba triunfante
che lieta vien per questo etera tondo”.
130
Col viso ritornai per tutte quante
le sette spere, e vidi questo globo
tal, ch’io sorrisi del suo vil sembiante;
133
e quel consiglio per migliore approbo
che l’ha per meno; e chi ad altro pensa
chiamar si puote veramente probo.
13
6
Vidi la figlia di Latona incensa
sanza quell’ombra che mi fu cagione
per che già la credetti rara e densa.
13
9
L’aspetto del tuo nato, Iperione,
quivi sostenni, e vidi com’si move
circa e vicino a lui Maia e Dione.
14
2
Quindi m’apparve il temperar di Giove
tra ‘l padre e ‘l figlio: e quindi mi fu chiaro
il variar che fanno di lor dove;
14
5
e tutti e sette mi si dimostraro
quanto son grandi e quanto son veloci
e come sono in distante riparo.
14
8
L’aiuola che ci fa tanto feroci,
volgendom’io con li etterni Gemelli,
tutta m’apparve da’ colli a le foci;
15
1
poscia rivolsi li occhi a li occhi belli. 15
3
121. A voi ora sospira devotamente la mia anima,
per acquistare le capacità [che mi permettono di affrontare] la difficile prova che la attira a sé. 124.
«Tu sei così vicino alla beatitudine suprema (=Dio)»
cominciò Beatrice, «che devi avere i tuoi occhi limpidi e penetranti. 127. Perciò, prima di addentrarti
maggiormente in lei, guarda in basso e osserva quanta parte dell’universo ho già messo sotto i tuoi piedi
(=ti ho fatto percorrere); 130. così che il tuo cuore,
quanto più può, si presenti giocondo alla turba trionfante (=che celebra il trionfo di Cristo) che viene
lieta per questo cielo concavo.» 133. Con gli occhi
ripercorsi tutte le sette sfere e vidi questo globo tanto piccolo, che sorrisi per il suo vile aspetto. 136. Ed
approvo come migliore quel giudizio che la considera meno [del cielo]. E chi pensa ad altre cose si può
chiamare veramente forte d’animo. 139. Vidi la figlia di Latona (=la Luna) splendere senza quell’ombra (=le macchie) che fu la causa per la quale
già la credetti [in parte] rara e [in parte] densa. 142.
La vista di tuo figlio (=il sole), o Iperione, qui sostenni, e vidi come si muove intorno e vicino a lui
[Mercurio, figlio di] Maia e [Venere, figlia di] Dione. 145. Di qui mi apparve Giove che contempera il
freddo del padre Saturno e il caldo del figlio Marte.
Di qui mi fu chiaro come [i due pianeti] spostano le
loro posizioni [rispetto alle stelle fisse]. 148. Tutti e
sette [i pianeti] mi mostrarono quanto sono grandi e
quanto sono veloci, e quanto sono distanti le loro
sfere. 151. Mentre mi volgevo con la costellazione
immortale dei Gemelli, la piccola aia, che ci fa tanto feroci, mi apparve tutta dalle catene montuose alle foci [dei fiumi] (=al mare). 154. Poi rivolsi gli
occhi agli occhi belli [di Beatrice].
I personaggi
Benedetto (Norcia 480-Montecassino 543) nasce da
una nobile famiglia. Va a Roma per studiare ed è
colpito dalla corruzione della Chiesa. Si ritira a vivere da eremita in una grotta del monte Subiaco, attirando numerosi discepoli. Fonda vari monasteri, la
cui vita è regolata dall’ideale ascetico della preghiera e del lavoro (Ora et labora). Il rigore della regola
produce dissensi. Egli si ritira nuovamente a fare la
vita dell’eremita, poi si reca a Montecassino, dove
distrugge un tempio di Apollo e fonda il complesso,
che diventa la sede principale dell’ordine. Qui muore. È proclamato santo. La sua opera ha un grandissimo influsso per tutto il Medio Evo: i monasteri diventano anche centri di cultura; inoltre trascrivono e
tramandano ai posteri l’eredità culturale di Roma.
Romualdo degli Onesti di Ravenna (956-1027)
fonda il convento di Camàldoli e l’ordine dei frati
camaldolesi (1018) seguendo la regola benedettina
riformata. È proclamato santo.
Macario di Alessandria (?-391) è uno dei maggiori
esponenti del monachesimo orientale, che precede il
monachesimo benedettino. Egli elabora una regola
per i monaci egiziani e diffonde il monachesimo.
Può essere anche Macario il Grande (o l’Egiziano)
(?-404). Ambedue sono monaci eremiti e seguaci di
sant’Antonio.
Giacobbe ha un sogno: gli pare di vedere una scala
che va dalla terra al cielo, per la quale salivano
e scendevano numerosi angeli (Gn. 28, 12). È detto
patriarca, cioè capostipite, perché riceve da Dio
l’ordine di cambiare il suo nome in Israele. Egli è
quindi il padre di tutti gli israeliti.
Pietro (Betsaida?-Roma 64/67 d.C.), un ex pescatore, diventa il capo degli apostoli e da Cristo riceve
l’investitura di capo della Chiesa: «Tu sei Pietro e
su questa pietra io edificherò la mia Chiesa» (Mt.
16, 19). È il primo papa ed occupa il soglio pontificio per ben 32 anni. Muore martire.
Francesco d’Assisi (1082-1126) dopo una giovinezza spensierata ha una crisi religiosa che lo porta
a rifiutare le ricchezze paterne e a fondare l’ordine
dei frati minori, la cui regola è approvata prima verbalmente da papa Innocenzo III (1209) e poi ufficialmente da papa Onorio III (1123).
La figlia di Latona è la Luna. Secondo la mitologia
greca la dea Latona e Zeus generano Apollo e Artemide, poi identificati con il sole e la Luna.
Iperione è il padre del sole. È una divinità greca,
poi identificata con Zeus.
Divina commedia. Paradiso, a cura di Pietro Genesini 80
Maia è la madre di Ermes, Mercurio presso i romani, il messaggero degli dei, il protettore dei viandanti ma anche dei ladri. Il padre è Zeus.
Dione è madre di Afrodite, Venere presso i romani.
Il padre è Zeus.
Giove o, meglio, Zeus nella mitologia greca è il padre degli dei. È figlio di Saturno, che detronizza, e
padre di Ares, Marte presso i romani, oltre che di
numerosi altri dei e semidei.
Commento
1. Dante non vede i disegni imperscrutabili di Dio,
perciò non può capire perché le due guide dell’umanità, la Chiesa e l’Impero, si dimostrino così incapaci ad arginare una corruzione diffusa, che coinvolge
laici ed ecclesiastici. Ma il poeta – dice Beatrice –
non deve temere: la giusta vendetta di Dio arriverà a
tempo debito, né troppo in fretta né troppo lenta; ed
egli la vedrà prima di morire. Il riferimento non è
tanto alla cattura del papa Bonifacio VIII e allo
schiaffo che riceve ad Anagni (1303), che colpiscono il prestigio della Chiesa, né al trasferimento della
sede papale ad Avignone (1305), quanto a punizioni
in generale, che Dio infliggerà agli uomini.
2. Il poeta tratteggia brevemente la figura di Benedetto da Norcia e insiste sulla sua opera di evangelizzazione. Benedetto ricorda i suoi confratelli che
nel convento osservarono la regola, quindi si scaglia
con durezza contro quei monaci che hanno fatto dei
monasteri spelonche di ladri: essi si preoccupano più
delle rendite dei monasteri che della vita spirituale
ed hanno i cuori pieni di cupidigia verso i beni
mondani. Ma quei beni – ricorda il fondatore dell’ordine – appartengono ai poveri, non ai parenti degli ecclesiastici né, tanto meno, alle concubine e ai
figli naturali. Il monaco fa anche amare considerazioni sulla natura umana: dalla fondazione di un ordine la fedeltà alla regola dura soltanto 20 anni – il
tempo che la quercia dia le ghiande –, poi la corruzione attecchisce e si espande. E cita l’esempio di
Pietro e dei primi seguaci di Cristo, poi l’esempio di
Francesco d’Assisi, infine l’esempio costituito dal
suo ordine. Tutte e tre le famiglie si sono messe ben
presto a tralignare. Ma la punizione di Dio – questa
è la speranza e la profezia – arriverà implacabile e
sarà meno stupefacente del miracolo del fiume
Giordano, quando le acque si aprirono per far passare Giosuè (Gs. 3, 14-17), e del mar Rosso, quando le
acque si divisero per lasciar passare gli ebrei (Es.
14, 21-29). Insomma sarà un intervento che coinvolgerà in modo limitato l’onnipotenza divina.
2.1. La corruzione del presente, in particolare degli
ordini religiosi, e la necessità di un profondo rinnovamento spirituale sono motivi ricorrenti della Divina commedia. In If XIX Dante si scaglia contro i
papi simoniaci e contro la donazione di Costantino.
In Pd XI Tommaso d’Aquino critica i frati domenicani e tesse l’elogio dei frati francescani; in Pd XII
Bonaventura da Bagnoregio critica i frati francescani e tesse l’elogio dei frati domenicani. In Pd XVII,
124-142, il poeta affida a se stesso il compito di dire
tutto ciò che ha visto nel corso del suo viaggio, al
fine di riportare sulla retta via l’umanità errante.
L’uomo peraltro si dimostra incapace di gestire correttamente la sua libertà fin dalla sua creazione nel
paradiso terrestre: Adamo ed Eva si mettono nei
guai nel giro di poche ore (Gn. 3, 1-24). In séguito
l’istituzione di due guide, l’Impero e la Chiesa, si
rivela incapace di mantenere l’umanità sulla retta
via. D’altra parte lo stesso poeta è spietato contro gli
ignavi che non fanno niente che meriti di essere ricordato. E invita a commettere almeno delle azioni
scellerate, se non si è capaci di azioni degne di lodi,
perché soltanto così si raggiunge la fama presso i posteri (If III, 31-69). Gli ecclesiastici lo prendono in
parola...
2.2. La condanna della corruzione ecclesiastica si
presenta contenuta, sofferta, amara. Il poeta evita –
sono fuori luogo – le invettive passionali e violentissime con cui era esploso in altre circostanze, da If
XV (invettiva contro i fiorentini) a If XIX (invettiva
contro i papi simoniaci), da If XXXIII (invettiva
contro i pisani e i genovesi) a Pg VI (invettiva contro i prìncipi italiani, la Chiesa, l’Impero, i fiorentini), a Pd VI (invettiva contro guelfi e ghibellini)
ecc. Esse sono fuori luogo, perché egli si trova ormai
in cielo e vede da lontano quanto accade sulla terra.
L’itinerarium mentis in Deum lo ha staccato dalla
vita terrena e lo ha aperto a una visione completamente diversa del mondo terreno, quella che assume
il punto di vista ultraterreno. Questa visione mostra
l’uomo nella giusta prospettiva e dalla giusta distanza. In tal modo appare tutta l’estrema complessità
del mondo terreno e del mondo ultraterreno che
costituiscono l’esistenza umana e che sono avvolti in
modo inestricabile nell’enorme ragnatela del mondo
simbolico (o dell’immaginario). La presenza del
mondo ultraterreno non deve mai trarre in inganno:
la vita terrena è e resta centrale, perché quanto
l’uomo fa sulla terra è oggetto di valutazione, di
biasimo o di lode, di premio o di castigo e determina la sua collocazione nell’altro mondo.
3. La Regula monachorum di Benedetto abbina la
vita contemplativa e la vita attiva: Prega e lavora.
La vita attiva peraltro è in funzione della vita contemplativa e della perfezione interiore. La perfezione, che si raggiunge attraverso la contemplazione,
diventa ideale di vita per tutti gli ordini seguenti,
fino a Francesco d’Assisi (1181-1226) e a Domenico di Calaruega (1170/75-1221), ma fa sentire il suo
influsso anche sugli ordini che sorgono successivamente. Il monachesimo orientale invece privilegia la
vita contemplativa sulla vita attiva. Il rigore iniziale
della regola benedettina è ben presto attenuato, e di
ciò il fondatore si lamenta. La stessa cosa succede
con la regola francescana quando il fondatore è ancora in vita. Peraltro l’interpretazione mitigata o
addirittura l’inosservanza della regola è comprensibile ed inevitabile: il fondatore e i suoi primi seguaci si sentono realizzati nella regola, che accolgono e
praticano con entusiasmo e con intima adesione. Ma
i tempi eroici passano presto: i nuovi seguaci entrano nell’ordine con una fede meno intensa ed anche –
o soltanto – per motivi mondani, come quello di appropriarsi dei beni dell’ordine o quello di occupare
cariche di prestigio. Il monastero o il convento per-
Divina commedia. Paradiso, a cura di Pietro Genesini 81
ciò si trasforma da centro di sincera vita religiosa in
centro di potere economico (ed anche politico), concupito in quanto tale. E la regola su cui si basa è
snaturata. I beni che spettano ai poveri finiscono invece nelle mani degli ecclesiastici, delle loro amanti
e dei loro figli naturali. Perciò chi resiste alle tentazioni è considerato probo, forte d’animo, gagliardo,
coraggioso (v. 138).
4. San Benedetto usa parole durissime per la decadenza e la corruzione dei suoi monaci: «Le mura
che solieno esser badia Fatte sono spelonche, e le
cocolle
Sacca son piene di farina ria» (vv. 73-75). E accusa
i monaci di essere divenuti ghiotti delle rendite dei
monasteri, che invece appartengono ai poveri e non
ai loro parenti. Quindi si lamenta che il rispetto della regola non supera i vent’anni, poi la natura umana
si lascia attrarre dai beni terreni. E mette insieme tre
esempi: Pietro e la Chiesa, egli e i suoi monaci, san
Francesco e i suoi frati. Ma si consola: Dio interverrà, e in modo non appariscente. Dopo san Benedetto
anche altri frati si lamentano della corruzione che ha
colpito il loro ordine: Tommaso d’Aquino elogia
l’ordine francescano e condanna i frati del suo ordine (Pd XI); Bonaventura da Bagnoregio elogia
l’ordine domenicano e condanna i frati del suo ordine (Pd XI). San Pietro lancia un’invettiva contro il
fiorino e gli ecclesiastici (Pd XXVII, 10-66).
La scala di Giacobbe anticipa la salita del poeta alla costellazione dei Gemelli, che avviene poco dopo
(vv. 100-111). Il motivo della salita è ulteriormente
ripreso e dilatato nel canto successivo, dove il poeta
assiste all’ascesa al cielo prima di Cristo e poi della
Vergine Maria (Pd XXXIII, 85-87 e 118-120). Dante prepara intenzionalmente e sistematicamente il
lettore ad esperienze e ad emozioni che hanno aspetti simili e che coinvolgono anche la memoria. In tal
modo esse si rafforzano a vicenda. La strategia attuata ha questa struttura: il poeta presenta una situazione, la spiega con una analogia (così la ripetizione
raddoppia l’impatto), la situazione iniziale come
l’analogia rimandano a situazioni simili, che il lettore ha incontrato in precedenza e che si sono fissate
stabilmente e con vivezza nella sua memoria (così il
ricordo aumenta ulteriormente l’impatto). In tal modo il lettore è stretto da una morsa: il testo che ha di
fronte e il ricordo che esso, per associazione, fa emergere dall’oblio. Il poeta applica con estrema originalità il motto latino che repetita juvant... Il lettore quindi è già predisposto a recepire la nuova immagine, che si associa, si distingue per qualche aspetto, si sovrappone all’immagine già memorizzata.
Così l’impatto aumenta e la memorizzazione della
nuova immagine risulta più facile e più efficace: un
terreno dissodato e concimato dà frutti migliori e più
abbondanti. Il poeta ormai domina con sicurezza
strategie complesse, capaci di coinvolgere e di attivare nello stesso tempo la mente, la memoria ed i
sensi del lettore.
4.1. Nel caso specifico la scala di Giacobbe diventa
sùbito dopo la scala che Dante e Beatrice salgono,
ma immediatamente l’una e l’altra richiamano la vita dura e raminga del poeta, ingiustamente esiliato:
il trisavolo Cacciaguida gli aveva preannunciato
«come sa di sale Lo pane altrui, e come è duro calle
lo scendere e ‘l salir per l’altrui scale» (Pd XVII,
58-60). Le varie scale poi si caratterizzano e si richiamano anche perché danno un vivo senso del
movimento, della salita e della discesa fisica di un
corpo, dei motivi che portano alla salita e dei motivi
che portano alla discesa. La salita e la discesa che
Dante, pellegrino sulla terra, fa delle scale altrui è
umiliante e amara, la discesa nell’inferno è orribile
e paurosa, la salita al cielo è estasiante. I movimenti
dei corpi anticipano e ribadiscono i movimenti
dell’animo.
4.2. Curiosamente il primo rifugio del poeta «Sarà
la cortesia del gran Lombardo Che ‘n su la scala
porta il santo uccello» (Pd XVII, 71-72): sullo
stemma di Bartolomeo della Scala la scala è abbinata all’aquila, simbolo dell’Impero. Due scale e
due aquile, tra loro incrociate.
5. Dante ripete il volo che dalla cima del purgatorio
l’aveva portato nel cielo della Luna (Pd I, 91-93).
Ora raggiunge con Beatrice la costellazione dei
Gemelli (20 maggio-20 giugno). La costellazione è
associata al momento della sua nascita e al momento
presente: la rinascita spirituale, che completa la precedente nascita alla vita fisica e che con il viaggio
nell’oltretomba gli permette di realizzare il perfezionamento interiore e la purificazione dei sentimenti. Dagli influssi della costellazione erano derivate le sue capacità intellettuali. Ed ora egli si rivolge alla costellazione, per chiedere quelle capacità che gli servono per affrontare il «passo difficile»
(v. 123), cioè portare a termine la prova più impegnativa, l’ultima parte del poema.
6. L’ascesa alla costellazione dei Gemelli è rapidissima. La rapidità, espressa volutamente in pochi versi, indica la situazione straordinaria in cui il poeta si
trova e il desiderio d’incontrare il più presto possibile Dio, il fine ultimo dei desideri umani. Essa si può
opportunamente confrontare con il viaggio senza
storia, ma lungo, espresso ugualmente in pochi versi,
che Dante e Virgilio avevano fatto dal centro della
terra sino alla spiaggia del purgatorio percorrendo
uno stretto budello scavato dalle acque d’un fiume
(If XXXIV, 127-138). Il poeta indica concretamente
il suo itinerarium: la discesa dalla selva oscura al
centro della terra, seguìta da una serie di salite: dal
centro della terra alla spiaggia del purgatorio, il
monte del purgatorio, dalla terra alla Luna, i vari
cieli, ed ora da Saturno alla costellazione dei Gemelli. E di qui l’ultimo balzo, sino all’incontro con
Dio. Il significato allegorico è di facile intuizione:
la caduta nel male, nel peccato (la selva oscura, dilatata nella voragine infernale) è facile, basta un
momento di disattenzione. La via che porta alla salvezza, a Dio, è invece molto più lunga e molto più
impegnativa. Ma il paradiso è il luogo stabilito da
Dio per l’uomo (Pd I, 21-26), perciò Dante, che è
ormai privo d’impedimenti, va spontaneamente verso l’alto. In paradiso valgono le stesse leggi fisiche
che agiscono sulla terra e che sono espresse nella
teoria dei luoghi naturali: ogni corpo tende a cadere verso il luogo naturale che Dio ha stabilito per 
Divina commedia. Paradiso, a cura di Pietro Genesini 82
lui. La teoria interessa il mondo sotto la Luna come
il mondo sopra la Luna, cioè riguarda l’intero universo.
7. Su invito di Beatrice Dante dalla costellazione
dei Gemelli guarda la terra, «l’aiuola che ci fa tanto
feroci» (v. 151). Egli la guarda, ma ormai si sente
fisicamente e psicologicamente lontano dai conflitti
e dai desideri umani: la purificazione della mente e
del cuore era iniziata fin da Pd I e, comprensibilmente, raggiunge il culmine in Pd XXXIII, 34-36,
quando san Bernardo chiede alla Madonna la grazia
che conservi sani i suoi affetti dopo il ritorno sulla
terra. Il poeta riesce a dare tangibilmente la sensazione di distacco e di lontananza dalla terra e dalle
passioni umane. Si tratta però di distacco, non
d’indifferenza: egli ha provato in prima persona i
sentimenti violenti e le passioni terrene, ed ora è riuscito finalmente a liberarsene e ad allontanarsi da
esse. Con la terra egli vede anche il sole e gli altri
pianeti, che girano intorno ad essa. Ma la lontananza
fisica ed emotiva rende piccoli, meschini ed insignificanti anche gli altri corpi celesti.
8. Il canto si riallaccia a Pd XI, dove Tommaso
d’Aquino celebra l’ordine francescano e critica i
frati del suo ordine, e a Pd XI, dove Bonaventura
da Bagnoregio celebra l’ordine domenicano e critica
i frati del suo ordine. Tutti e tre gli ordini presentano caratteristiche simili: sono iniziatibene, ma dopo
la prima generazione di frati o di monaci ci si è avviati verso una vita in contrasto con la regola posta
alla base dell’ordine. La stessa cosa era successa acneh per i seguaci di Pietro e degli altri apostoli. La
degradazione, il rilassamento dei costumi o l’oblio
della regola è però comparso fin dagli inizi dell’umnità: nel paradiso terrestre, dove stavano bene e
dove non avevano niente (o quasi) da fare, Adamo
ed Eva riescono a comportarsi bene soltanto per poche ore. Sembra proprio che il male abbia un fascino
superiore al bene.
8.1. Il poeta mette in un cielo più alto Benedetto da
Norcia rispetto a Tommaso d’Aquino, che celebra
Francesco d’Assisi (Pd XI) e gli ideali di obbedienza, castità e umiltà, e Bonaventura da Bagnoregio,
che celebra Domenico di Calaruega, impegnato a
tempo pieno nella conversione degli eretici (Pd XII).
Il motivo è facile da capire: Ora et labora, la proposta di vita del monaco, è superiore alla vita teoretica, rappresentata da Tommaso, e alla vita pratica
rappresentata da Francesco.
9. in questo canto e in quello successivo il poeta subisce una metamorfosi: si stacca sempre più dalla
terra per divenire parte del cielo. La metamorfosi
avviene anche fisicamente: in un baleno Dante e
Beatrice si trovano nella costellazione dei Gemelli.
Il riassunto del canto è semplice: 1) il poeta è colpito dal canto dei beati; 2) Beatrice gli preannuncia
che, prima di morire, assisterà alla giusta punizione
di Dio contro gli ecclesiastici corrotti; 3) l’anima
più luminosa gli si avvicina e risponde alla sua muta
domanda: 4) è Benedetto da Norcia ed ha cacciato i
culti pagani da Montecassino; 5) il poeta chiede al
santo di vedere il suo aspetto terreno; 6) questi risponde che il desiderio sarà realizzato soltanto in
paradiso; poi 7) si lamenta della corruzione che ha
invaso i suoi monasteri, ma contro di essa interverrà
direttamente Dio; poi ritorna alla sua compagnia; 8)
Dante e Beatrice si trovano in un attimo nella costellazione dei Gemelli; 9) Beatrice lo invita a
guardare in basso; 10) il poeta vede la terra, che appare insignificante; poi rivolge gli occhi alla donna.
Divina commedia. Paradiso, a cura di Pietro Genesini 83
Canto XXIII
Come l’augello, intra l’amate fronde,
posato al nido de’ suoi dolci nati
la notte che le cose ci nasconde,
1
che, per veder li aspetti disiati
e per trovar lo cibo onde li pasca,
in che gravi labor li sono aggrati,
4
previene il tempo in su aperta frasca,
e con ardente affetto il sole aspetta,
fiso guardando pur che l’alba nasca;
7
così la donna mia stava eretta
e attenta, rivolta inver’ la plaga
sotto la quale il sol mostra men fretta:
10
sì che, veggendola io sospesa e vaga,
fecimi qual è quei che disiando
altro vorria, e sperando s’appaga.
13
Ma poco fu tra uno e altro quando,
del mio attender, dico, e del vedere
lo ciel venir più e più rischiarando;
16
e Beatrice disse: “Ecco le schiere
del triunfo di Cristo e tutto ‘l frutto
ricolto del girar di queste spere!”.
19
Pariemi che ‘l suo viso ardesse tutto,
e li occhi avea di letizia sì pieni,
che passarmen convien sanza costrutto.
22
Quale ne’ plenilunii sereni
Trivia ride tra le ninfe etterne
che dipingon lo ciel per tutti i seni,
25
vid’i’ sopra migliaia di lucerne
un sol che tutte quante l’accendea,
come fa ‘l nostro le viste superne;
28
e per la viva luce trasparea
la lucente sustanza tanto chiara
nel viso mio, che non la sostenea.
31
Oh Beatrice, dolce guida e cara!
Ella mi disse: “Quel che ti sobranza
è virtù da cui nulla si ripara.
34
Quivi è la sapienza e la possanza
ch’aprì le strade tra ‘l cielo e la terra,
onde fu già sì lunga disianza”.
37
Come foco di nube si diserra
per dilatarsi sì che non vi cape,
e fuor di sua natura in giù s’atterra,
40
la mente mia così, tra quelle dape
fatta più grande, di sé stessa uscìo,
e che si fesse rimembrar non sape.
43
“Apri li occhi e riguarda qual son io;
tu hai vedute cose, che possente
se’ fatto a sostener lo riso mio”.
46
Io era come quei che si risente
di visione oblita e che s’ingegna
indarno di ridurlasi a la mente,
49
quand’io udi’ questa proferta, degna
di tanto grato, che mai non si stingue
del libro che ‘l preterito rassegna.
52
Se mo sonasser tutte quelle lingue
che Polimnia con le suore fero
del latte lor dolcissimo più pingue,
55
per aiutarmi, al millesmo del vero
non si verria, cantando il santo riso
e quanto il santo aspetto facea mero;
58
1. Come l’uccello – [dopo essersi] riposato nel nido
con i suoi dolci nati, tra le amate fronde, durante la
notte che ci nasconde le cose –, 4. che, per vedere il
loro aspetto desiderato e per trovare il cibo con cui
li nutre (nel far ciò le gravi fatiche gli sono gradite),
7. anticipa il tempo [ponendosi] su un ramo sporgente e con ardente affetto aspetta il sole, guardando
fisso soltanto che l’alba nasca; 10. così la mia donna
stava [con la testa] eretta e [con lo sguardo] attento,
rivolta verso la parte del cielo sotto la quale il sole
mostra meno fretta (=a mezzogiorno). 13. Così, vedendola tutta assorta e protesa, mi feci come colui
che con il desiderio vorrebbe altre cose e [intanto] si
accontenta di questa speranza. 16. Ma passò poco
tempo tra l’uno e l’altro [momento], voglio dire tra
la mia attesa e la vista del cielo che si veniva rischiarando sempre più; 19. e Beatrice disse: «Ecco
le schiere [dei beati, che sono state redente] dal trionfo di Cristo [sulla morte e sul peccato] e [che sono] tutto il frutto raccolto [sulla terra] dagli influssi
di queste sfere!». 22. Mi parve che il suo volto ardesse tutto, ed aveva gli occhi così pieni di letizia,
che devo passare oltre senza [nemmeno cercare di]
descriverlo. 25. Quale nelle notti serene di plenilunio Trivia (=la Luna) sorride tra le ninfe eterne (=le
stelle) che dipingono il cielo in tutte le sue parti, 28.
io vidi sopra migliaia di luci (=i beati) un sole
(=Cristo) che le accendeva tutte quante, come il nostro sole fa con le stelle del cielo. 31. E attraverso
quella viva luce la sua sostanza luminosa traspariva
tanto chiara nei miei occhi, che essi non la sostenevano. 34. Oh Beatrice, mia dolce e cara guida! Ella
mi disse: «Quel che ti supera è una forza dalla quale
nulla si può difendere. 37. Qui (=in questa luce) è la
sapienza e la potenza divina che aprì la strada tra il
cielo e la terra, il desiderio della quale fu così lungo». 40. Come il fulmine si sprigiona dalla nube e si
dilata, così che non vi sta più dentro, e contro la sua
natura [di andare verso l’alto] va in giù verso la terra, 43. così la mia mente, fatta più grande [stando]
tra quelle sublimi vivande (=spiriti), uscì di se stessa
e non sa ricordare che cosa fece. 46. «Apri gli occhi
e guarda come sono divenuta. Tu hai vedute cose,
che ti hanno reso capace di sostenere il mio sorriso.»
49. Io ero come colui che si risveglia da un sogno
dimenticato e che s’ingegna invano di riportarlo alla
memoria, 52. quando udii questo invito, degno di
[essere accolto con] tanta gratitudine, che non si
cancellerà mai più dal libro (=la memoria) che registra le cose passate. 55. Se ora risuonassero tutte
quelle lingue (=i poeti) che Polimnia (=la musa della poesia epica) con le [muse sue] sorelle fece più
pingui con il loro dolcissimo latte (=l’ispirazione
poetica), 58. per aiutarmi, non si verrebbe alla millesima parte del vero, cantando il santo sorriso [di
Beatrice] e quanto esso faceva splendente il suo santo aspetto.
Divina commedia. Paradiso, a cura di Pietro Genesini 84
e così, figurando il paradiso,
convien saltar lo sacrato poema,
come chi trova suo cammin riciso.
61
Ma chi pensasse il ponderoso tema
e l’omero mortal che se ne carca,
nol biasmerebbe se sott’esso trema:
64
non è pareggio da picciola barca
quel che fendendo va l’ardita prora,
né da nocchier ch’a sé medesmo parca.
67
“Perché la faccia mia sì t’innamora,
che tu non ti rivolgi al bel giardino
che sotto i raggi di Cristo s’infiora?
70
Quivi è la rosa in che ‘l verbo divino
carne si fece; quivi son li gigli
al cui odor si prese il buon cammino”.
73
Così Beatrice; e io, che a’ suoi consigli
tutto era pronto, ancora mi rendei
a la battaglia de’ debili cigli.
76
Come a raggio di sol che puro mei
per fratta nube, già prato di fiori
vider, coverti d’ombra, li occhi miei;
79
vid’io così più turbe di splendori,
folgorate di sù da raggi ardenti,
sanza veder principio di folgóri.
82
O benigna vertù che sì li ‘mprenti,
sù t’essaltasti, per largirmi loco
a li occhi lì che non t’eran possenti.
85
Il nome del bel fior ch’io sempre invoco
e mane e sera, tutto mi ristrinse
l’animo ad avvisar lo maggior foco;
88
e come ambo le luci mi dipinse
il quale e il quanto de la viva stella
che là sù vince come qua giù vinse,
91
per entro il cielo scese una facella,
formata in cerchio a guisa di corona,
e cinsela e girossi intorno ad ella.
94
Qualunque melodia più dolce suona
qua giù e più a sé l’anima tira,
parrebbe nube che squarciata tona,
97
comparata al sonar di quella lira
onde si coronava il bel zaffiro
del quale il ciel più chiaro s’inzaffira.
100
“Io sono amore angelico, che giro
l’alta letizia che spira del ventre
che fu albergo del nostro disiro;
103
e girerommi, donna del ciel, mentre
che seguirai tuo figlio, e farai dia
più la spera suprema perché lì entre”.
106
Così la circulata melodia
si sigillava, e tutti li altri lumi
facean sonare il nome di Maria.
109
Lo real manto di tutti i volumi
del mondo, che più ferve e più s’avviva
ne l’alito di Dio e nei costumi,
112
avea sopra di noi l’interna riva
tanto distante, che la sua parvenza,
là dov’io era, ancor non appariva:
115
però non ebber li occhi miei potenza
di seguitar la coronata fiamma
che si levò appresso sua semenza.
118
61. E così, raffigurando il paradiso, il sacro poema
deve tralasciare [di parlarne], come fa chi trova il
suo cammino interrotto [da qualche ostacolo]. 64.
Ma chi pensasse alle difficoltà dell’argomento e alle
deboli spalle mortali (=di Dante) che se lo caricano,
non lo biasimerebbe se trema sotto di esso. 67. Non
è un tratto di mare per una piccola barca quel che va
fendendo la mia ardita prora, né per un nocchiero
che risparmia le sue forze. 70. «Perché il mio volto
t’innamora con tanta forza, che tu non ti rivolgi al
bel giardino (=i beati) che fiorisce sotto i raggi di
Cristo? 73. Qui è la rosa (=la Vergine Maria) nella
quale il verbo divino si fece carne; qui sono i gigli
(=gli apostoli) al cui profumo (=sotto la cui guida)
[il mondo] intraprese il buon cammino.» 76. Così
disse Beatrice. Ed io, che ero tutto pronto ad ascoltare i suoi consigli, volsi ancora gli occhi [a Cristo,
che con la sua luce metteva] a dura prova le mie deboli ciglia. 79. Come sotto un raggio di sole, che
passi limpido attraverso una nube squarciata, i miei
occhi protetti dall’ombra videro talvolta un prato di
fiori; 82. così vidi più schiere di anime splendenti,
illuminate dall’alto dai raggi ardenti (=da Cristo),
senza che si vedesse la fonte di tale sfolgorio. 85. O
benigna virtù (=Cristo) che così stampi su di loro la
tua impronta, ti sollevasti verso l’alto (=verso
l’empìreo), per dare spazio ai miei occhi, che [per la
tua presenza] non erano capaci [di vedere i beati].
88. Il nome della Vergine, il bel fiore che io sempre
invoco mattina e sera, concentrò tutto il mio animo a
fissare il fuoco più grande (=la Vergine stessa, dopo
l’ascesa di Cristo). 91. E come in ambedue i miei
occhi si dipinse la qualità e la quantità della viva
stella (=Maria) che lassù vince [tutti i beati] come
quaggiù vinse [tutti gli uomini], 94. attraverso il cielo discese una fiamma di luce (=l’arcangelo Gabriele), a forma di cerchio a guisa di corona, la cinse e si
girò intorno ad ella. 97. Qualunque melodia, che risuoni più dolce quaggiù (=sulla terra) e attiri l’anima più a sé, parrebbe un tuono che squarcia le nubi, 100. se paragonata al canto di quella lira (=
l’arcangelo Gabriele) che incoronava il bel zaffìro
(=Maria), del quale il cielo più luminoso (=l’empìreo) s’ingemma. 103. «Io sono l’angelo ardente
d’amore e cingo l’alta letizia che spira dal ventre
che fu dimora del nostro desiderio (=Cristo); 106. e
continuerò a cingerti, o signora del cielo, fino a che
seguirai tuo figlio e farai più fulgida la sfera suprema (=l’empìreo) perché tu vi entri.» 109. Così la
melodia della corona circolare (=l’arcangelo Gabriele) si concludeva e tutti gli altri spiriti splendenti facevano risuonare il nome di Maria. 112. Il manto reale (=il nono cielo, quello più esterno) di tutti i
cieli del mondo, che più ferve e più si ravviva
nell’alito e nelle leggi di Dio, 115. aveva la superficie concava sopra di noi tanto distante, che la sua
presenza, là dove io ero, non appariva ancora. 118.
Perciò i miei occhi non ebbero la capacità di seguire
la fiamma incoronata [di Maria] che si levò dietro a
suo figlio. 
Divina commedia. Paradiso, a cura di Pietro Genesini 85
E come fantolin che ‘nver’ la mamma
tende le braccia, poi che ‘l latte prese,
per l’animo che ‘nfin di fuor s’infiamma;
121
ciascun di quei candori in sù si stese
con la sua cima, sì che l’alto affetto
ch’elli avieno a Maria mi fu palese.
124
Indi rimaser lì nel mio cospetto,
‘Regina celi’ cantando sì dolce,
che mai da me non si partì ‘l diletto.
127
Oh quanta è l’ubertà che si soffolce
in quelle arche ricchissime che fuoro
a seminar qua giù buone bobolce!
130
Quivi si vive e gode del tesoro
che s’acquistò piangendo ne lo essilio
di Babillòn, ove si lasciò l’oro.
133
Quivi triunfa, sotto l’alto Filio
di Dio e di Maria, di sua vittoria,
e con l’antico e col novo concilio,
136
colui che tien le chiavi di tal gloria. 139
121. E come il bambino che tende le braccia verso
la mamma, dopo che ha preso il latte, per [esprimere] l’affetto che prorompe anche di fuori (=nei gesti); 124. ciascuna di quelle luci splendenti si protese verso l’alto con la sua fiamma, così che mi fu mamanifesto il profondo affetto che essi avevano per
Maria. 127. Quindi rimasero lì davanti ai miei occhi, cantando così dolcemente O regina del cielo,
che [da allora] il diletto [di quel canto] non si è mai
allontanato dal mio animo. 130. Oh quant’è grande
e feconda la beatitudine che si raccoglie in quei forzieri ricchissimi (= i beati), che furono buoni bifolchi (=contadini) a seminare quaggiù! 133. Qui [in
cielo] si vive e si gode di quel tesoro (=i meriti) che
nell’esilio di Babilonia (=sulla terra) fu acquistato
versando lacrime e disprezzando l’oro. 136. Qui sotto Cristo, il sublime Figlio di Dio e di Maria, e con i
beati dell’Antico e del Nuovo testamento, trionfa
per la vittoria [sulle tentazioni terrene e sul peccato]
139. colui (=san Pietro) che tiene le chiavi di tale
gloria.
I personaggi
Maria di Nazareth diviene madre di Gesù, detto il
Cristo, a cui dà la natura umana. Concepisce il figlio
ad opera dello Spirito Santo, perciò è madre e vergine. Il padre putativo è Giuseppe, un falegname.
Vive all’ombra del figlio. Dopo morta, unica tra i
mortali, è assunta in cielo in anima e corpo. In Gn.
3, 15 è preannunciata una donna, che schiaccerà il
capo al serpente tentatore. Nel Medio Evo il suo
culto ha una grandissima diffusione.
Gesù di Nazareth, detto il Cristo (4 a.C.-30 d.C.),
cioè l’unto, il consacrato, dedica alla predicazione
gli ultimi tre anni della sua vita. Ha grande séguito
tra le folle della Palestina. Si rivolge alla gente comune, usando un linguaggio semplice ed efficace,
basato sulle parabole. I valori proposti sono l’umiltà
e l’amore verso Dio e verso il prossimo, esteso anche
ai nemici. Ma un posto molto importante hanno il
rifiuto dei valori ufficiali sia degli ebrei sia dei romani; e la rivendicazione che prima viene Dio e poi
i valori terreni. Con la sua passione, morte e resurrezione deve redimere l’umanità dal peccato di Adamo ed Eva e ristabilire il patto di alleanza tra Dio e
gli uomini, interrotto dal peccato originale. Dopo la
resurrezione discende nel limbo per portare in paradiso le anime meritevoli, che aspettavano la sua venuta. La sua vita e la sua opera sono narrate nei
quattro Vangeli, i tre sinottici (Matteo, Marco, Luca), semplici e descrittivi, e il Vangelo di Giovanni,
che ha un’impostazione filosofica, capace d’interessare gli intellettuali del tempo. I primi tre sono
scritti dopo il 70, il quarto verso il 100.
Trivia indica la Luna, che ha tre nomi e tre aspetti, a
seconda che si trovi in cielo (la Luna), sulla terra (la
dea Diana), negli inferi (Proserpina).
Polimnia è la musa della poesia epica.
L’arcangelo Gabriele porta a Maria la notizia che
sarebbe divenuta madre di Dio (Lc. 1, 26 sgg.). È
l’angelo messaggero, che corrisponde a Ermes della
religione greca e a Mercurio di quella romana.
L’esilio di Babilonia indica l’esilio dell’uomo sulla
terra, poiché la vera patria è il cielo (Pd I, 121-126).
Il riferimento è all’esilio del popolo ebreo a Babilonia, dove era stato portato come schiavo dal re Nabuccodonosor (604-562 a.C.) (2 Re, 24-25).
Commento
1. Beatrice indica a Dante le schiere dei beati che
sono state redente dalla morte e dalla resurrezione
di Cristo, che in tal modo «aprì le strada tra ‘l cielo
e la terra» (v. 38): una volta risorto, Egli discese nel
limbo, dove andò a prendere le anime morte prima
della sua venuta e meritevoli del paradiso. Il poeta
vede migliaia di luci e, sopra di esse, un sole, Cristo,
che le illumina tutte. Egli resta abbagliato, ma la sua
mente si allarga e diventa capace di sopportare la
visione, anche se ora la ricorda come un sogno dimenticato. Qui il poeta anticipa il tema dell’incapacità del linguaggio umano di riferire la sua esperienza e di descrivere ciò che ha visto. Il tema dei
limiti del linguaggio è ripreso e ampliato in Pd
XXXIII, l’ultimo canto dell’opera. Fin d’ora cerca
di esprimere l’inesprimibile mediante l’analogia:
come nelle notti serene la Luna illumina il cielo
pieno di stelle, così Cristo come un sole illumina le
luci dei beati. Peraltro il tema dei limiti della ragione umana era stato uno dei fili conduttori dell’intera
opera: «State contenti, umana gente, al quia; Ché,
se potuto aveste veder tutto, mestier non era parturir
Maria» (Pg III, 36-39). E il sole, che compare più
volte nella Divina commedia (soprattutto nel Purgatorio) e che è luce e simbolo di verità, rimanda a
Francesco d’Assisi: «Di questa costa, là dov’ella
frange Più sua rattezza, nacque al mondo un sole,
Come fa questo talvolta di Gange» (Pd XI, 49-51).
Il termine quindi è denso, perché associa o suscita
molteplici riferimenti.
1.1. Il poeta però non si limita ad usare l’analogia,
ma attua una strategia molto più complessa, che
coinvolge ad un tempo la mente e la memoria del
lettore. La strategia è questa: una situazione è presentata direttamente e poi è chiarita con un’analogia; ma la situazione stessa o l’analogia rimandano
Divina commedia. Paradiso, a cura di Pietro Genesini 86
a una situazione simile che il lettore ha già memorizzato seguendo Dante nel corso del viaggio oltremondano. La situazione presente perciò ripete una
situazione passata, in tal modo l’impatto sul lettore
è maggiore. Nel caso specifico il lettore ricorda una
visione, che si è impressa con vivezza nella sua mente: le fiammelle di fuoco che riempivano la bolgia
dei fraudolenti (If XXVI, 25-33). Ora vede la volta
celeste piena di fiammelle, che ricevono la luce da
un sole, Dio. La visione però è ribadita dall’analogia: come la Luna illumina le stelle, così il sole,
Cristo, illumina i beati. Le due situazioni possono
richiamarsi per motivi completamente diversi; la cosa importante è che si sovrappongano, che grazie alla somiglianza della seconda con la prima avvenga
un richiamo, capace di attivare la memoria. In tal
modo la nuova situazione s’imprime ancor più nella
mente e nella memoria. Nel caso specifico le due
situazioni sono diverse ma complementari: la visione
delle fiammelle immerse nell’oscurità dell’inferno
da una parte, la visione esaltante delle luci dei beati
e del sole di Cristo in cielo dall’altra; la piccola
bolgia infernale da un lato, la vastità della volta celeste dall’altra. E, oltre a ciò, ambedue associano (o
suscitano o incorporano) anche altri elementi significativi: il peccato e la grazia, l’immersione nella
corruzione che alligna sulla terra e la visione sempre
più distaccata della terra, l’immersione nella vita
terrena dei dannati e il distacco dalla terra dei beati.
Il poeta perciò “aggredisce” il lettore frontalmente
con i versi, le immagini, i suoni e le emozioni, che
riempiono la mente; e dall’interno, dalla memoria,
con i versi, le immagini, i suoni e le emozioni simili
(o complementari), che molti canti addietro egli aveva inserito e impresso con forza nella memoria del
lettore. L’assalto è articolato (è fatto con versi, immagini, suoni, emozioni ecc.); è attuato in due o tre
momenti successivi (si dispiega nel tempo); è sferrato dall’esterno e dall’interno (colpisce la mente e
coinvolge la memoria). Infine attiva una quantità elevata di associazioni (i termini e le situazioni sono
densi). Per Dante la poesia è un’arma totale, che si
dispiega e colpisce il lettore nello spazio e nel tempo, nella mente, nei sensi e nella memoria. E comprensibilmente vince.
2. La bellezza di Beatrice è inesprimibile e il suo
viso diventa sempre più luminoso. Il poeta ne è abbagliato, ma lentamente riesce a guardarlo. La donna non ha più l’aspetto semplice e terreno, che Virgilio aveva descritto agli inizi del viaggio: «Lucevan li occhi suoi più che la stella...» (If II, 55). Ella
non è più la ragazza stilnovistica che passeggiava
per le vie di Firenze, salutava e rendeva muto di
stupore il giovane intellettuale. È divenuta una guida sicura di sé e capace d’incorporare la luce e la
forza che le proviene dalla divinità. Da parte sua il
poeta – qui come altrove – diventa il pargolo, che la
madre protegge o rimprovera, e alla quale si rivolge
quando si trova in difficoltà. Il canto si apre proprio
con l’immagine di Beatrice, paragonata ad un uccello che si sveglia prima dell’alba per accudire con
sollecitudine i propri nati. Questo uccello, tranquillo
e in attesa, però assimila in sé la sicurezza e la forza
dell’aquila imperiale, che domina i destini umani
(Pd VI). Anche in questo caso il poeta riesce ad attivare la memoria del lettore, ad imprimere in modo
efficace immagini ed emozioni nella sua mente e
nella sua memoria, e ad attivare molteplici associazioni.
3. Dante insiste sullo splendore di Cristo, che illumina i beati e che stampa su di essi la sua impronta.
Ma tale splendore è talmente intenso, che non riesce
a vedere la fonte dello sfolgorio. Poi Cristo sale al
cielo ed egli può così vedere le schiere dei beati, la
Vergine Maria e Cristo che si allontana. Quando
Cristo è salito al cielo, egli fissa gli occhi sulla luce
più grande rimasta, la Madonna. Su di lei scende
una fiamma di luce, l’arcangelo Gabriele, che la
cinge di luce come una corona e che ripete la scena
dell’annunciazione, ben impressa nella memoria del
lettore. L’arcangelo continua a cingere di luce la
Madonna, finché essa segue il Figlio in cielo. Intanto i beati cantano il nome di Maria. Ma la coralità,
che il poeta attribuisce loro, non è la coralità terrena
e penitenziale, che caratterizzava le anime del purgatorio; è la coralità di chi ormai ha lasciato la condizione umana ed è entrato a far parte della vita di
Dio. Quando la Madonna sale al cielo, essi prendono a cantare O regina del cielo. Il tripudio delle anime coinvolge anche il lettore, che è affascinato
dalla scena celeste ed è abbagliato dalle luci e dai
suoni...
3.1. Il poeta ha ora un controllo totale dei suoi strumenti retorici e con abilità ed efficacia fa due cose,
che tra loro si compenetrano e si rafforzano: a) costruisce una scenografia di forte impatto visivo ed
emotivo, che esprime con versi adeguati; e b) sollecita nello stesso momento la mente, la memoria ed i
sensi (la vista e l’udito) del lettore. Il coinvolgimento del lettore è totale: il poeta penetra per i canali
consci e per quelli inconsci, supera le resistenze ed i
sistemi di difesa e riesce a manipolare e a plasmare
come vuole l’animo di chi legge.
4. Dante dà spazio a Cristo, lasciando in secondo
piano le altre due persone della Trinità divina, e a
Maria, sua Madre e creatura terrena. Il motivo è facile da capire: Cristo è la persona più attiva della
Trinità, e la persona che s’incarna e che si fa uomo
grazie alla disponibilità della Madonna. Cristo è attivo anche sulla terra: raccoglie i 12 apostoli e li invita a diffondere la buona novella. Ma è attivo anche con il sacrificio sulla croce, che ristabilisce il
patto di alleanza tra Dio e gli uomini, rotto dal peccato originale, e che riapre le porte degli inferi, dove Egli discende per riportare in cielo coloro che erano nati prima della sua venuta. L’attivismo di Cristo dev’essere un esempio da imitare per gli uomini,
che sulla terra devono lottare contro le sofferenze, i
mali ed il peccato. Non per niente il cristiano è soldato di Cristo. Per questo motivo tutto il canto è
pieno di una terminologia militare: le schiere, sobranza, si ripara, possanza, aprì le strade, vittoria,
concilio, gloria. E fa del trionfo di Cristo sopra le
schiere dei beati la versione cristiana del trionfo militare del generale romano, che attraversa le vie di
Roma seguìto dal bottino e dalle truppe.
5. Beatrice invita Dante a fissare gli occhi sul bel
giardino dei beati e sulla rosa «in che ‘l verbo di-
Divina commedia. Paradiso, a cura di Pietro Genesini 87
vino Carne si fece» (vv. 73-74), cioè sulla Madonna, la rosa mistica del cielo. Questa messa in primo
piano della Vergine è ripresa e ampliata poco dopo,
quando l’arcangelo Gabriele discende dall’alto e
cinge la Madonna con una corona di luce (vv. 103-
108). L’arcangelo Gabriele però arricchisce ed amplifica la scena precedente e ripete l’annuncio, fatto
nel Vangelo, dell’incarnazione di Dio nel grembo
della Vergine. Questa ripetizione di un fatto
s’inserisce nel cerimoniale liturgico che caratterizza
il cristianesimo in misura forse superiore a tutte le
altre religioni: i momenti fondamentali (annunciazione, incarnazione, nascita, battesimo, morte, resurrezione di Cristo ecc.) sono collocati fuori del tempo
e dello spazio e fissati per sempre nella memoria
mediante cerimonie, invocazioni, atti liturgici, che
si ripetono ad oltranza e che plasmano la mente ed il
cuore del credente.
6. Diversamente dall’Olimpo greco, il cielo cristiano è mascolino: la Vergine Maria, l’unico elemento
femminile, è di origine umana e per meriti speciali –
è Madre di Cristo, cioè di Dio – è assunta in cielo in
anima e corpo. D’altra parte le società tradizionali
occidentali erano patrilineari, invece quelle indiane
davano un’importanza ben maggiore all’elemento
femminile: il principio maschile e femminile, yin e
yang, erano complementari ed esistevano dentro la
realtà. Ci sono però alcune differenze significative:
a) la Santissima Trinità cristiana è completamente
aliena dalla super attività sessuale di Zeus (o di
Giove), che feconda donne ed animali, assumendo
anche l’aspetto di animale e addirittura di pulviscolo d’oro per coronare i suoi amplessi amorosi; lo
Spirito Santo mette incinta soltanto Maria Vergine,
e per motivi seri, da ragion di Stato; b) il colpo di
Stato di Zeus contro il padre Saturno ha successo,
mentre quello di Lucifero contro l’eterno Padre finisce male: l’angelo ribelle viene sbattuto all’inferno;
e c) gli dei dell’Ellade abitano l’Olimpo, un monte
di modesta altezza, sempre immerso nelle nuvole, e
si occupano in modo fastidioso delle vicende umane,
schierandosi in campi opposti alle spalle degli uomini; il Dio cristiano invece è esterno al mondo, che
ha creato, si preoccupa del bene degli uomini, soprattutto delle classi meno abbienti, e addirittura
manda sulla terra suo figlio a morire per salvare
l’umanità.
7. Il canto insiste su molteplici aspetti della natura:
l’uccello che aspetta l’alba, i pleniluni sereni, i vapori ignei, il prato coperto di fiori, il bambinello. Il
poeta esprime con immagini prese dalla natura e
rende alla portata della vita quotidiana l’esperienza
mistica che sta provando in cielo. Il legame tra la
terra e il cielo è ribadito da Cristo, che ha due nature, dalla Madonna, che è Vergine e Madre terrena di
Dio, dai beati, che conquistarono il cielo con una
vita di fede e di buone opere sulla terra, infine da
san Pietro, che tiene le chiavi del regno dei cieli. Il
cielo è pieno di vita terrena e la terra è piena di vita
ultraterrena. I due mondi sono complementari. La
scala di Giacobbe li unisce. E sono unificati da una
rete vastissima di simboli, che li trasformano in un
terzo mondo, il mondo dell’immaginario. La realtà
è complessa e soltanto una strategia complessa permette di catturarla. Un rapporto diretto, descrittivo,
biunivoco tra nomen e res è impensabile e destinato
all’insuccesso (Il nome peraltro indica e svela
l’essenza della cosa). Il Medio Evo percepisce la
complessità della realtà ed attua costantemente strategie efficaci per affrontarla.
7.1. Questa fusione di umano e di divino non è peraltro una prerogativa del cristianesimo: le altre religioni (sumerica, assira, babilonese, egiziana, greca,
romana, indiana ecc.) sono sulle stesse posizioni.
L’uomo ricorre al divino per spiegare il mondo e per
trovare una difesa al suo stato di debolezza chiedendo aiuto alla divinità: con l’offerta di sacrifici il
fedele cerca di cambiare la realtà di questo mondo,
che altrimenti non sa come modificare. E che non è
capace affatto di modificare. Ciò vuole dire che il
mondo degli dei è in funzione del mondo degli uomini, non viceversa. L’Olimpo, la sede degli dei,
era un monte di modesta altezza, che sorgeva poco
più a nord di Atene. Gli dei avevano l’antipatica abitudine d’impicciarsi degli affari degli uomini e di
concupirne le donne. Gli inferi poi sono tristissimi e
la gloria acquistata sulla terra non li rende più sopportabili. Elena, la più bella delle donne, è uguale a
tutti gli altri scheletri; ed Achille è disposto a rinunciare alla sua gloria, pur di ritornare per un momento
sulla terra.
8. La corte celeste è fatta di schiere di anime che
ormai hanno perso la loro identità terrena: sono luci
in diretto contatto con Dio, cioè con Cristo, da cui
traggono il proprio splendore. Il poeta si riallaccia al
passo del Vangelo in cui Cristo si presenta come la
vite, mentre i fedeli sono i tralci. E la vite dà la linfa vitale (Gv. 15, 1-5).
9. Nel canto Dante parla con Beatrice, che gli indica i beati, ma non ha alcun contatto né con la Madonna né con Cristo. Il rapporto è ancora a distanza,
perché non è ancora giunto il momento di un incontro ravvicinato. Il momento giusto sarà alla fine del
viaggio, quando il poeta vedrà Dio, il fine dei suoi
desideri, e sprofonderà nell’essenza divina (Pd
XXXIII, 67-145). In tale canto saranno ripresi e portati a compimento anche altri motivi, qui soltanto
accennati: le difficoltà di portare a termine la parte
finale del Paradiso e l’inadeguatezza (vv. 64-66)
delle pur considerevoli capacità poetiche dell’autore
(Pd II, 1-15).
Il riassunto del canto è semplice: 1) Beatrice indica
a Dante i beati redenti da Cristo; 2) il poeta vede
migliaia di luci, dominate dalla luce di Cristo, che
le supera tutte; poi 3) la donna invita il poeta a
guardarla, perché ora i suoi occhi sono capaci di farlo; ma 4) il volto di Beatrice è indescrivibile; 5) la
donna lo invita a guardare Cristo, la Vergine e i beati; il poeta la ascolta; 6) Cristo sale all’empìreo, così
Dante può fissare gli occhi sulla Vergine; 7)
l’arcangelo Gabriele sotto forma di corona luminosa
circonda il capo della Madonna, mentre tutti i beati
cantano il nome di Maria; poi 8) essa sale al cielo
seguendo suo Figlio, mentre i beati cantano O regina del cielo; 9) qui in cielo essi stanno ottenendo il
premio che si acquista sulla terra versando lacrime e
disprezzando i beni mondani. 
Divina commedia. Paradiso, a cura di Pietro Genesini 88
Canto XXIV
“O sodalizio eletto a la gran cena
del benedetto Agnello, il qual vi ciba
sì, che la vostra voglia è sempre piena,
1
se per grazia di Dio questi preliba
di quel che cade de la vostra mensa,
prima che morte tempo li prescriba,
4
ponete mente a l’affezione immensa
e roratelo alquanto: voi bevete
sempre del fonte onde vien quel ch’ei
pensa”.
7
Così Beatrice; e quelle anime liete
si fero spere sopra fissi poli,
fiammando, a volte, a guisa di comete.
10
E come cerchi in tempra d’oriuoli
si giran sì, che ‘l primo a chi pon mente
quieto pare, e l’ultimo che voli;
13
così quelle carole, differentemente danzando, de la sua ricchezza
mi facieno stimar, veloci e lente.
16
Di quella ch’io notai di più carezza
vid’io uscire un foco sì felice,
che nullo vi lasciò di più chiarezza;
19
e tre fiate intorno di Beatrice
si volse con un canto tanto divo,
che la mia fantasia nol mi ridice.
22
Però salta la penna e non lo scrivo:
ché l’imagine nostra a cotai pieghe,
non che ‘l parlare, è troppo color vivo.
25
“O santa suora mia che sì ne prieghe
divota, per lo tuo ardente affetto
da quella bella spera mi disleghe”.
28
Poscia fermato, il foco benedetto
a la mia donna dirizzò lo spiro,
che favellò così com’i’ ho detto.
31
Ed ella: “O luce etterna del gran viro
a cui Nostro Segnor lasciò le chiavi,
ch’ei portò giù, di questo gaudio miro,
34
tenta costui di punti lievi e gravi,
come ti piace, intorno de la fede,
per la qual tu su per lo mare andavi.
37
S’elli ama bene e bene spera e crede,
non t’è occulto, perché ‘l viso hai quivi
dov’ogne cosa dipinta si vede;
40
ma perché questo regno ha fatto civi
per la verace fede, a gloriarla,
di lei parlare è ben ch’a lui arrivi”.
43
Sì come il baccialier s’arma e non parla
fin che ‘l maestro la question propone,
per approvarla, non per terminarla,
46
così m’armava io d’ogne ragione
mentre ch’ella dicea, per esser presto
a tal querente e a tal professione.
49
“Di’, buon Cristiano, fatti manifesto:
fede che è?”. Ond’io levai la fronte
in quella luce onde spirava questo;
52
poi mi volsi a Beatrice, ed essa pronte
sembianze femmi perch’io spandessi
l’acqua di fuor del mio interno fonte.
55
“La Grazia che mi dà ch’io mi confessi”,
comincia’ io, “da l’alto primipilo,
faccia li miei concetti bene espressi”.
58
1. «O voi che come compagni siete stati scelti per la
grande cena dell’Agnello benedetto, il quale vi ciba
così, che il vostro desiderio è sempre appagato, 4. se
per grazia di Dio questi (=Dante) pregusta le briciole che cadono dalla vostra mensa, prima che il tempo gli prescriva la morte, 7. ponete mente all’immenso desiderio [che prova] e irroratelo un po’ [con
quella rugiada che estingue la sete]: voi bevete sempre dalla sorgente [della sapienza] da cui proviene
quel che egli pensa.» 10. Così disse Beatrice. Quelle
anime liete si disposero come sfere che giravano sopra un asse fisso, fiammeggiando, a volte, a guisa di
comete. 13. E, come le ruote nei congegni degli orologi girano tanto velocemente, che a chi osserva la
prima appare immobile e l’ultima che voli; 16. così
quelle anime, danzando in modo diverso, mi facevano stimare il loro grado di beatitudine, secondo la
loro velocità e la loro lentezza. 19. Da quella ruota,
che io notai di più pregio, io vidi uscire un fuoco
(=san Pietro) così felice, che non ne lasciò alcun altro più splendente. 22. Per tre volte ruotò intorno a
Beatrice con un canto tanto divino, che la mia fantasia non è capace di ripetere. 25. Perciò la mia penna
salta [oltre] e non lo descrivo: la nostra immaginazione, nonché le nostre parole, ha colori troppo vivaci per [riprodurre] tali sfumature. 28. «O mia santa sorella, che con tanta devozione ci preghi, per il
tuo ardente affetto mi spingi a staccarmi da quella
bella sfera [di beati].» 31. Dopo essersi fermato, il
fuoco benedetto indirizzò la parola alla mia donna,
che parlò così come io ho detto. 34. Ed ella: «O luce eterna di quel grande uomo a cui Nostro Signore
lasciò le chiavi, che egli portò sulla terra, di questo
gaudio meraviglioso [che è il paradiso], 37. esamina
costui, come ti piace, sui punti lievi e gravi che riguardano la fede, per la quale tu camminavi sopra il
mare. 40. Non ti è nascosto se egli ama bene
(=correttamente), spera bene e crede [bene], perché
hai gli occhi fissi qui (=in Dio) dove ogni cosa si
vede riflessa [come in uno specchio]. 43. Ma, poiché
questo regno ha acquistato i suoi cittadini per mezzo
della vera fede, è bene che egli abbia l’occasione di
parlare di lei, per glorificarla». 46. Come il baccelliere (=l’assistente), in attesa che il maestro proponga la questione, si arma e non parla, per raccogliere
[nella sua memoria] le prove, non per trarre le conclusioni; 49. così io mi armavo di ogni argomento,
mentre ella parlava, per esser pronto [a rispondere] a
tale inquirente e a tale professione [di fede]. 52.
«Dimmi, o buon cristiano, fatti manifesto: che cos’è
la fede?» Perciò io alzai la fronte verso quella luce
da cui spirava questa domanda; 55. poi mi volsi verso Beatrice, ed essa mi fece sùbito cenno di mandare fuori l’acqua dal mio fonte interno (=di rispondere). 58. «La Grazia divina, che mi permette di fare
la mia professione di fede» io cominciai, «davanti al
suo primo campione (=san Pietro), faccia che i miei
concetti siano bene espressi [dalle parole].» 
Divina commedia. Paradiso, a cura di Pietro Genesini 89
E seguitai: “Come ‘l verace stilo
ne scrisse, padre, del tuo caro frate
che mise teco Roma nel buon filo,
61
fede è sustanza di cose sperate
e argomento de le non parventi;
e questa pare a me sua quiditate”.
64
Allora udi’ : “Dirittamente senti,
se bene intendi perché la ripuose
tra le sustanze, e poi tra li argomenti”.
67
E io appresso: “Le profonde cose
che mi largiscon qui la lor parvenza,
a li occhi di là giù son sì ascose,
70
che l’esser loro v’è in sola credenza,
sopra la qual si fonda l’alta spene;
e però di sustanza prende intenza.
73
E da questa credenza ci convene
silogizzar, sanz’avere altra vista:
però intenza d’argomento tene”.
76
Allora udi’ : “Se quantunque s’acquista
giù per dottrina, fosse così ‘nteso,
non lì avria loco ingegno di sofista”.
79
Così spirò di quello amore acceso;
indi soggiunse: “Assai bene è trascorsa
d’esta moneta già la lega e ‘l peso;
82
ma dimmi se tu l’hai ne la tua borsa”.
Ond’io: “Sì ho, sì lucida e sì tonda,
che nel suo conio nulla mi s’inforsa”.
85
Appresso uscì de la luce profonda
che lì splendeva: “Questa cara gioia
sopra la quale ogne virtù si fonda,
88
onde ti venne?”. E io: “La larga ploia
de lo Spirito Santo, ch’è diffusa
in su le vecchie e ‘n su le nuove cuoia,
91
è silogismo che la m’ha conchiusa
acutamente sì, che ‘nverso d’ella
ogne dimostrazion mi pare ottusa”.
94
Io udi’ poi: “L’antica e la novella
proposizion che così ti conchiude,
perché l’hai tu per divina favella?”.
97
E io: “La prova che ‘l ver mi dischiude,
son l’opere seguite, a che natura
non scalda ferro mai né batte incude”.
100
Risposto fummi: “Di’, chi t’assicura
che quell’opere fosser? Quel medesmo
che vuol provarsi, non altri, il ti giura”.
103
“Se ‘l mondo si rivolse al cristianesmo”,
diss’io, “sanza miracoli, quest’uno
è tal, che li altri non sono il centesmo:
106
ché tu intrasti povero e digiuno
in campo, a seminar la buona pianta
che fu già vite e ora è fatta pruno”.
109
Finito questo, l’alta corte santa
risonò per le spere un ‘Dio laudamo’
ne la melode che là sù si canta.
112
E quel baron che sì di ramo in ramo,
essaminando, già tratto m’avea,
che a l’ultime fronde appressavamo,
115
ricominciò: “La Grazia, che donnea
con la tua mente, la bocca t’aperse
infino a qui come aprir si dovea,
118
61. E seguitai: «O padre, come ci ha lasciato scritto
la penna veritiera del tuo caro fratello (=san Paolo),
che insieme con te mise Roma sulla retta via [della
salvezza], 64. la fede è la sostanza (=il fondamento)
delle cose che speriamo e l’argomento (=la prova)
delle cose che non appaiono [ai nostri sensi]. Questa
a me sembra la sua essenza». 67. Allora udii: «Tu
senti in modo corretto, se intendi bene perché egli
(=san Paolo) la pose prima tra le sostanze e poi tra
gli argomenti». 70. Ed io di rimando: «I profondi
misteri che qui [in cielo] mi mostrano il loro aspetto,
agli occhi di laggiù (=degli uomini) sono così nascosti, 73. che la loro verità è ammessa soltanto per fede, sopra la quale si fonda la speranza [della beatitudine celeste]. Perciò la fede prende il nome di sostanza. 76. E da questa fede ci conviene sillogizzare
(=è necessario che noi procediamo con le deduzioni), senza poter contare su altri occhi [per vedere].
Perciò essa assume il nome di argomento». 79. Allora udii: «Se tutto ciò, che giù [tra gli uomini] si
acquista attraverso l’insegnamento, fosse compreso
bene [come lo hai compreso tu], lì non ci sarebbe
spazio per le discussioni inutili dei sofisti». 82. Così
parlò quello [spirito] acceso d’amore; poi soggiunse:
«Hai passato molto bene [tra le tue mani] la lega e il
peso di questa moneta (=hai esaminato molto bene la
fede). 85. Ma dimmi se tu ce l’hai nella tua borsa
(=la moneta e la fede)». Ed io: «Sì, ce l’ho, così lucida e così rotonda, che non ho alcun dubbio sul suo
conio (=sulla sua autenticità)». 88. Dalla luce profonda che lì splendeva uscì questa risposta: «Questa
cara gioia (=la gemma preziosa della fede), sopra la
quale ogni virtù si fonda, 91. da dove ti venne?». Ed
io: «L’ispirazione dello Spirito Santo, che, come
pioggia abbondante, è diffusa sulle vecchie e sulle
nuove pergamene (=Vecchio e Nuovo testamento),
94. è un sillogismo (=argomento) che me lo ha fatto
concludere in modo così stringente che in proposito
ogni altra dimostrazione mi pare superflua». 97. Io
udii poi: «L’Antico e il Nuovo testamento, che ti
fanno così concludere, perché tu li consideri ispirati
da Dio?». 100. E io: «La prova, che mi dischiude il
vero, sono le opere seguìte (=i miracoli), per le quali
la natura non scalda mai il ferro né batte l’incudine». 103. Mi rispose: «Dimmi, chi ti assicura
che quelle opere siano avvenute? Te lo giura
(=dimostra) quello stesso libro (=la Bibbia) che si
vuole provare, non altri». 106. «Se il mondo pagano
si rivolse al cristianesimo» dissi, «senza miracoli,
quest’unico miracolo è tale, che gli altri non valgono la centesima parte di esso: 109. tu entrasti nel
campo povero e senza mezzi, per seminare la buona
pianta che un tempo fu vite (=fu ben coltivata) e che
ora è divenuta pruno (=è selvatica).» 112. Quando
finii di parlare, la santa corte celeste si mise a cantare in tutti i gruppi il salmo Ti lodiamo, o Dio con
quella dolce melodia che lassù si canta. 115. E quel
principe che, esaminandomi nella fede [passando] di
domanda in domanda, mi aveva ormai tratto al punto in cui ci avvicinavamo alle ultime fronde (=le
conclusioni finali), 118. ricominciò: «La Grazia divina, che guida con amore la tua mente, ti ha fatto 
Divina commedia. Paradiso, a cura di Pietro Genesini 90
sì ch’io approvo ciò che fuori emerse;
ma or conviene espremer quel che credi,
e onde a la credenza tua s’offerse”.
121
“O santo padre, e spirito che vedi
ciò che credesti sì, che tu vincesti
ver’ lo sepulcro più giovani piedi”,
124
comincia’ io, “tu vuo’ ch’io manifesti
la forma qui del pronto creder mio,
e anche la cagion di lui chiedesti.
127
E io rispondo: Io credo in uno Dio
solo ed etterno, che tutto ‘l ciel move,
non moto, con amore e con disio;
130
e a tal creder non ho io pur prove
fisice e metafisice, ma dalmi
anche la verità che quinci piove
133
per Moisè, per profeti e per salmi,
per l’Evangelio e per voi che scriveste
poi che l’ardente Spirto vi fé almi;
136
e credo in tre persone etterne, e queste
credo una essenza sì una e sì trina,
che soffera congiunto ‘sono’ ed ‘este’.
139
De la profonda condizion divina
ch’io tocco mo, la mente mi sigilla
più volte l’evangelica dottrina.
142
Quest’è ‘l principio, quest’è la favilla
che si dilata in fiamma poi vivace,
e come stella in cielo in me scintilla”.
145
Come ‘l segnor ch’ascolta quel che i
piace,
da indi abbraccia il servo, gratulando
per la novella, tosto ch’el si tace;
148
così, benedicendomi cantando,
tre volte cinse me, sì com’io tacqui,
l’appostolico lume al cui comando
151
io avea detto: sì nel dir li piacqui! 154
parlare come si doveva parlare, 121. perciò io approvo ciò che hai detto. Ma ora conviene esprimere
(=è necessario che tu esprima) quel che tu credi e da
dove si offerse alla tua fede». 124. «O padre santo e
spirito beato, che vedi ciò che credesti così che,
[correndo] verso il sepolcro di Cristo, tu vincesti i
piedi più giovani [di Giovanni]» 127. cominciai, «tu
vuoi che io qui manifesti la forma della mia pronta
fede e mi hai chiesto anche la causa di essa. 130. Io
rispondo: io credo in un Dio unico ed eterno, che
con l’amore [che prova verso le creature] e con il
desiderio [che suscita in esse verso di Lui] muove
tutto il cielo, senza esserne mosso. 133. E di tale fede io non ho soltanto prove fisiche e metafisiche, ma
me le dà anche la verità [rivelata], che discende dal
cielo 136. attraverso i libri di Mosè, dei profeti e
dei salmi, del Vangelo e di voi apostoli, che scriveste dopo che lo Spirito Santo vi nutrì. 139. Credo in
tre persone eterne e credo che esse abbiano un’essenza una e trina, che congiunga “io sono” ed “egli
è” (=la prima e la terza persona). 142. Di questa
profonda condizione divina (=che Dio è uno e trino),
a cui io ora ho accennato, la dottrina, che si trova in
più luoghi del Vangelo, m’imprime [la certezza]
nella mente. 145. Questa mia fede è il principio,
questa è la favilla che poi si dilata in viva fiamma e
scintilla in me come una stella in cielo.» 148. Come
il signore che ascolta quel che gli piace [sentire] e
che perciò abbraccia il servo, congratulandosi con
lui per la lieta notizia [che gli ha dato], non appena
questi tace; 151. così, benedicendomi e cantando,
per tre volte mi girò intorno, come io tacqui, la luce
dell’apostolo al cui comando 154. io avevo risposto:
a tal punto fu soddisfatto delle mie parole!
I personaggi
Pietro (Betsaida?-Roma 64/67d.C.) si chiamava Simone e faceva il pescatore. Gesù lo soprannomina
Kefra, cioè roccia (in latino Petrus). Dalla Palestina
va a predicare a Roma, la capitale dell’impero. Diventa il primo papa ed occupa il soglio pontificio
per ben 32 anni. Muore martire. Nel Vangelo riceve
da Cristo un’investitura particolare, che darà luogo
ad infiniti conflitti: «Tu sei Pietro e su questa pietra
io edificherò la mia Chiesa» (Mt 16, 19). Per la
Chiesa romana significa che egli è il capo della
Chiesa. Per le altre comunità che sorgevano significa invece soltanto che egli è primus inter pares.
Paolo (Tarso 5/15 d.C.-Roma 65/67) si chiamava
Saulo. È di famiglia ebraica e cittadino romano. Ha
un’accurata educazione rabbinica e farisaica, che
acquisisce studiando a Gerusalemme. Perseguita i
cristiani, poi si converte miracolosamente sulla via
di Damasco (38ca.) e inizia a predicare la nuova religione. Con Barnaba e Marco predica a Cipro e nell’Asia Minore (45-48), poi ancora in Asia Minore,
in Macedonia e in Grecia, dove fonda diverse chiese. È arrestato e imprigionato a Cesarea per due anni, poi è portato a Roma e decapitato. Scrive numerose lettere, confluite nel Nuovo testamento. Le
sue idee, espresse in uno stile vigoroso e passionale, hanno grande influsso sul pensiero cristiano
successivo.
Commento
1. In questo canto il poeta impersona la figura dello
studente che all’università affronta l’esame in modo
diligente, lo supera con onore e riceve le congratulazioni del maestro che lo esamina. Aveva impersonato molte altre figure: protagonista del viaggio,
simbolo di se stesso e dell’umanità errante, credente, cittadino, privato, filosofo, scienziato, teologo,
teorico, poeta, colui che compie il viaggio, colui che
lo racconta dopo averlo compiuto, scrittore esterno
al poema... Dio è soltanto uno e trino, egli è uno e nultiplo.
1.1. L’esame riguarda la fede. Nei due canti successivi prosegue con la speranza e la carità, le tre virtù
teologali, che poi sono completate dalle quattro virtù cardinali: prudenza, giustizia, fortezza e temperanza. Gli esaminatori sono Pietro, Giacomo e Giovanni, insomma i tre apostoli che hanno accompagnato Cristo sul monte Tabor (Mt 17, 1-8).
2. L’esame è tenuto da san Pietro, il capo degli apostoli, investito di questa funzione direttamente da
Gesù Cristo. Ma la definizione della fede è di san 
Divina commedia. Paradiso, a cura di Pietro Genesini 91
Paolo, l’ex persecutore che si converte per intervento divino sulla via di Damasco. San Pietro era soltanto un bravo pescatore, magari anche di anime.
Ma ciò non era sufficiente per mettere in piedi una
Chiesa che volesse uscire dalla clandestinità e diffondersi, come diceva il Vangelo, nel mondo universo a predicare la buona novella. Ci voleva un
colpo di genio e un volo d’aquila. San Paolo, il romano, è la penna che diffonde la fede ed è anche,
soprattutto, la mente organizzatrice. Costruire una
città, una strada, un acquedotto, un successo sul
campo di battaglia o costruire e diffondere una nuova fede è la stessa cosa. Servono passione, capacità,
ingegno, pubblicità (le lettere degli apostoli), testimonianze, possibilmente spettacolari (le persecuzioni). Il successo è straordinario. Così la Chiesa delle
origini si mette sùbito a parlare il greco, la lingua
dell’oriente che dopo Alessandro Magno (356-323
a.C.) era divenuta  . Ma poi si trasferisce a Roma, perché Roma è la capitale dell’impero, il centro più efficace d’irradiazione della nuova fede. La sfida e lo scontro è portato direttamente
nel cuore dell’impero. L’assalto suscita ben presto
reazioni violentissime, poiché la nuova religione
mina le basi ideologiche del potere e della società
(il primato dell’imperatore, i valori militari e civili,
la divisione della società in classi di disuguali ecc.).
L’attacco è condotto dal basso: le classi meno abbienti, tra le quali il cristianesimo miete enormi consensi, sono usate per demolire la società costituita.
Gli imperatori reagiscono perseguitando i cristiani.
Le persecuzioni provocano martiri che diffondono
ulteriormente la nuova fede. Ad un certo punto l’impero deve giungere a un compromesso con la nuova
religione, che ormai pervade tutti gli strati sociali.
Con l’editto di Costantino (313) il cristianesimo può
essere liberamente professato; alla fine del secolo
con l’editto di Teodosio diventa l’unica religione di
Stato (396). I perseguitati diventano i persecutori.
Un grande successo!
2.1. in questo canto san Pietro è l’esaminatore severo e paterno e poi compiaciuto perché lo scolaro ha
superato brillantemente la prova. In Pd XXVII, 10-
66, invece lancia una durissima invettiva contro gli
ecclesiastici corrotti, in particolare contro i papi. Essa rimanda poi a If XIX, dove Dante punisce i papi
simoniaci e dove lancia un’invettiva contro l’imperatore Costantino, colpevole di aver dato a papa Silvestro I quella dote, Roma e i territori limitrofi, con
cui inizia il potere temporale della Chiesa.
3. Con il senno di poi si potrebbe dire: che senso ha
demolire un sistema e poi raccoglierne l’eredità e la
cultura? O forse le cose sono andate diversamente?
E come? Forse l’impero romano era in crisi da tempo, una crisi dovuta alla sua estensione e al fatto che
i cittadini aborrivano la leva e con sublime intelligenza chiamavano i barbari a difendere i confini
dai... barbari? E il cristianesimo, impadronendosi
dello Stato, ha salvato il salvabile? La storia appartiene ai mondi possibili, non al mondo della necessità. E queste domande sono lecite sul passato e sono necessarie quando si pone il problema di che fare
nel presente e nel futuro, perché entro certi limiti il
futuro è nelle mani del singolo individuo, della singola città, della singola classe dirigente, del singolo Stato.
3.1. Tra le tante cose che il cristianesimo prende
dalla cultura romana sono le feste – ora liturgiche –
che scandiscono e conquistano i vari periodi
dell’anno. Anzi le feste cristiane sono più ricche e
imponenti di quelle romane. E i riti di passaggio,
che scandiscono la vita umana, dalla puerizia alla
giovinezza al matrimonio alla vecchiaia, sono contrassegnati dai sette sacramenti. Oltre a ciò il cristianesimo, memore della sua origine ebraica, dà
spazio al sacerdozio e anche al momento del passaggio dalla vita alla morte. Appena nato, il cristiano è battezzato, poi si avvicina alla comunione,
quindi diventa soldato di Cristo, poi si sposa o diventa sacerdote o prende gli ordini minori. E così
via, sino alla morte. La toga praetexta è sostituita
con la spada e lo scudo dei crociati...
3.2. Ma la romanizzazione della Chiesa e dei riti
avviene sopra una cultura ebraica: presso il popolo
ebreo i sacerdoti appartenevano ad un’unica tribù,
quella dei leviti, ed avevano un potere particolare
perché erano in diretto rapporto con Dio. Il papa
mantiene questa prerogativa e la fa valere. Oltre a
ciò la differenza e la contrapposizione tra sacro e
profano, tra clero (=i chiamati da Dio) e laici (=la
plebaglia ripugnante) è sottolineata anche dalle vesti: quelle del clero sono particolarmente curate, risplendenti e colorate. Compresi i cappelli del papa,
dei cardinali, dei vescovi fino agli umili sacerdoti. E
a seconda delle circostanze. È proprio vero: l’abito
fa il monaco. Ma è anche verro che tutto ciò è fatto
ad maiorem Dei gloriam!
4. Paolo di Tarso era già comparso nella Divina
commedia: egli ed Enea visitano l’oltretomba ancora vivi (If II, 10-42). Enea, perché dalla sua discendenza doveva nascere l’impero romano. Lui, perché
doveva portare prove della fede cristiana.
4.1. San Paolo però introduce nel cristianesimo elementi del mondo pagano, senz’altro eterogenei rispetto all’insegnamento del Vangelo, ma probabilmente inevitabili: la società romana era divisa in
classi ognuna delle quali svolgeva un ruolo specifico; la società cristiana, inizialmente di uguali,
s’istituisce distinguendo laici ed ecclesiastici, e organizzandosi sulla gerarchia e su una struttura piramidale: epìscopoi, sorveglianti, cioè i vescovi;
presbyteroi, anziani, cioè i preti, in latino sacerdoti; diàkonoi, diaconi, coloro che si preparano a diventare preti; infine i semplici fedeli. In questa gerarchia le donne sono e restano apparentemente in
secondo piano. In realtà hanno importanti compiti
privati da svolgere, e comunque anch’esse sono figlie di Dio e perciò uguali a tutti gli altri figli di
Dio. Per questa struttura gerarchica si poteva trovare
una giustificazione o un fondamento nel Vangelo,
dove Gesù dice: «Io sono la vite, voi siete i tralci»
(Gv. 15, 1-5).
5. L’itinerario che porta il poeta (e l’uomo) a Dio è
molto complesso. La preparazione dottrinale e la 
Divina commedia. Paradiso, a cura di Pietro Genesini 92
professione di fede sono alcune di queste tappe. Insomma l’uomo deve essere consapevole e responsabile di quel che fa e di quel che crede. La fede non è
sinonimo di ignoranza. Anzi la ragione, la ragione
teologica, è portata agli estremi limiti delle sue capacità, prima di cedere il passo alla rivelazione. Oltre la visione c’è la fede mistica, l’estasi, che mette
in contatto con Dio al di là delle capacità dei nostri
sensi. Tutto questo avviene nella vita terrena.
Nell’altra vita il fedele ha una visione mistica di
Dio e sprofonda nell’essenza divina. Il poeta attua
precisamente questo itinerarium mentis in Deum, e
alla fine del viaggio ha la visione estatica di Dio.
5.1. I vv. 130-147 contengono tutte le verità di fede
del cristianesimo. Non sono molte. In séguito esse
saranno compendiate nella Professio fidei tridentinae, con cui si conclude il Concilio di Trento
(1545-1563). Nei secoli successivi vengono aggiunte alcune altre verità: la ragione non deve fare gravi
rinunce. In compenso si può dispiegare per tutto
l’universo. Quando esce dall’universo, procede inizialmente da sola (la ragione teologica), poi procede
con l’aiuto della rivelazione, cioè è aiutata dall’esterno, dalle Sacre scritture – l’Antico e il Nuovo
testamento, i Vangeli ecc. –, che sono state ispirate
direttamente da Dio. Il cristianesimo può giustamente e con orgoglio dire che non è venuto a distruggere
il mondo e la cultura precristiana – la cultura classica –. È venuto a completare quella cultura, che era
manchevole, perché non conosceva né il battesimo,
né la rivelazione, né la grazia. Certi completamenti
però sono più grandi e più rivoluzionari delle più
grandi rivoluzioni, fatte come tali.
5.2. San Pietro (e Dante) è estremamente aderente
all’apologetica cristiana dei primi secoli, che aveva
ingaggiato una durissima lotta contro gli avversari
sul piano della produzione letteraria. L’argomentazione del santo è stringente (vv. 85-111): a) la fede cristiana si basa sulle Sacre scritture; b) le Sacre
scritture sono ispirate direttamente dallo Spirito
Santo, perciò sono assolutamente veritiere; c) la
prova che sono ispirate da Dio è costituita dai miracoli che esse raccontano; d) il ragionamento circolare (l’ispirazione divina è confermata dai miracoli; e
i miracoli confermano l’ispirazione divina) è aggirato grazie al miracolo più grande: e) «Se il mondo
pagano si rivolse al cristianesimo (=si convertì) senza miracoli, quest’unico miracolo è tale, che gli altri
non valgono la centesima parte di esso» (vv. 106-
081).
5.3. Il Dio di questa professione di fede è un Dio
aristotelico-cristiano: è uno e trino, ed esterno al
mondo, che ha creato; ma è Motore Immobile, che
attira a sé tutte le creature come fine ultimo della
realtà.
6. La fede è definita sostanza (=il fondamento) delle cose che speriamo (la resurrezione della carne e la
vita eterna) e argomento (=la prova) delle cose che
non appaiono ai nostri sensi, cioè che restano invisibili agli occhi degli uomini. Il linguaggio usato da
Paolo e recepito da Dante è immaginoso e paradossale, poiché deve esprimere cose ai limiti delle sue
capacità espressive. Anche altrove il poeta denuncia
i limiti del linguaggio umano (Pd XXXIII, 55-57,
58-60, 67-75, 106-108, 121-123, 139-141, 142-
145). In effetti esistono anche le cose indicibili, che
inevitabilmente suscitano perplessità. Anche il linguaggio è uno strumento e in quanto tale presenta
dei limiti. Ma che cosa c’è oltre il linguaggio?
7. Nel Tractatus logico-philosophicus (1922) Ludwig Wittgenstein (1889-1851), il grande logico e
filosofo del linguaggio e forse anche il più grande
filosofo del Novecento, ha risposto inavvertitamente
il mistico. Il mistico non si descrive, si presenta, si
mostra, appare. Esso è duplice: dentro il linguaggio
(il linguaggio non può descrivere se stesso) e fuori
del linguaggio, nel mondo. Anzi è il mondo, l’enigma del mondo, perché tale diventa il mondo,
quando viene percepito come totalità. Il pensatore
viennese aggiunge anche molte altre cose interessanti: se una domanda si può formulare, si può formulare anche la risposta. Ma le domande riguardano soltanto le realtà che esistono dentro il mondo (Dante
avrebbe detto nel mondo sotto la Luna, soggetto al
divenire, e in quello sopra la Luna, sempre uguale
a se stesso): non si può porre nessuna domanda sul
mondo dall’esterno del mondo (Dante avrebbe detto
dal punto di vista dell’assoluto, di Dio). E allora
che si fa? È ovvio, parola di filosofo: «Ciò di cui
non si può parlare si deve tacere». Con questa proposizione, che non casualmente porta il numero 7,
termina la più grande opera filosofica del sec. XX.
7.1. Ma i medioevali avevano tentato anche altre
vie, ad esempio quella che porta il nome di teologia
negativa: se Dio è ineffabile, allora non si può dire
ciò che Egli è, ma ciò che Egli non è. Logici e immaginosi! Nessun ostacolo deve resistere alla ragione ed ai limiti della ragione. Poi sono venuti i tempi
bui: la ragione politica senza valori etici di N. Machiavelli (1469-1527), che come il bue di Perillo si
beffa del suo stesso autore, e la ragione strumentale
degli illuministi (1730-1789), che è efficiente, senza scopi propri e provoca disastri.
8. Il poeta ricorre, come in altri casi, alla cultura agricola del Vangelo: san Pietro è paragonato ad un
agricoltore che semina il campo e poi raccoglie (vv.
109-111). Nel Vangelo Cristo si presenta con una
immagine molto efficace: «Io sono la vite e voi siete
i tralci». E ricorre ad altre immagini semplici e capaci di colpire: le parabole.
La struttura del canto è semplice: 1) Beatrice intercede per Dante presso i beati e presso san Pietro,
affinché lo esamini nella fede; 2) lo spirito di san
Pietro si avvicina a Dante danzandogli intorno, e 3)
gli chiede che cos’è la fede per un cristiano; 4) Dante risponde con le parole di san Paolo che essa è sostanza ed argomento; poi 5) il santo chiede chiarimenti ed il poeta risponde in modo esauriente; quindi 6) fa ancora altre domande: se il poeta ha la fede,
dove l’ha attinta e quali prove dimostrano che la sua
fede è vera; 7) ad ogni domanda il poeta risponde
correttamente; 8) così alla fine dell’esame il santo si
congratula con lui.
Divina commedia. Paradiso, a cura di Pietro Genesini 93
Canto XXXIII
“Vergine Madre, figlia del tuo figlio,
umile e alta più che creatura,
termine fisso d’etterno consiglio,
1
tu se’ colei che l’umana natura
nobilitasti sì, che ‘l suo fattore
non disdegnò di farsi sua fattura.
4
Nel ventre tuo si raccese l’amore,
per lo cui caldo ne l’etterna pace
così è germinato questo fiore.
7
Qui se’ a noi meridiana face
di caritate, e giuso, intra ‘ mortali,
se’ di speranza fontana vivace.
10
Donna, se’ tanto grande e tanto vali,
che qual vuol grazia e a te non ricorre
sua disianza vuol volar sanz’ali.
13
La tua benignità non pur soccorre
a chi domanda, ma molte fiate
liberamente al dimandar precorre.
16
In te misericordia, in te pietate,
in te magnificenza, in te s’aduna
quantunque in creatura è di bontate.
19
Or questi, che da l’infima lacuna
de l’universo infin qui ha vedute
le vite spiritali ad una ad una,
22
supplica a te, per grazia, di virtute
tanto, che possa con li occhi levarsi
più alto verso l’ultima salute.
25
E io, che mai per mio veder non arsi
più ch’i’ fo per lo suo, tutti miei prieghi
ti porgo, e priego che non sieno scarsi,
28
perché tu ogne nube li disleghi
di sua mortalità co’ prieghi tuoi,
sì che ‘l sommo piacer li si dispieghi.
31
Ancor ti priego, regina, che puoi
ciò che tu vuoli, che conservi sani,
dopo tanto veder, li affetti suoi.
34
Vinca tua guardia i movimenti umani:
vedi Beatrice con quanti beati
per li miei prieghi ti chiudon le mani!”.
37
Li occhi da Dio diletti e venerati,
fissi ne l’orator, ne dimostraro
quanto i devoti prieghi le son grati;
40
indi a l’etterno lume s’addrizzaro,
nel qual non si dee creder che s’invii
per creatura l’occhio tanto chiaro.
43
E io ch’al fine di tutt’i disii
appropinquava, sì com’io dovea,
l’ardor del desiderio in me finii.
46
Bernardo m’accennava, e sorridea,
perch’io guardassi suso; ma io era
già per me stesso tal qual ei volea:
49
ché la mia vista, venendo sincera,
e più e più intrava per lo raggio
de l’alta luce che da sé è vera.
52
 Da quinci innanzi il mio veder fu
maggio
che ‘l parlar mostra, ch’a tal vista cede,
e cede la memoria a tanto oltraggio.
55
Qual è colui che sognando vede,
che dopo ‘l sogno la passione impressa
rimane, e l’altro a la mente non riede,
58
1. «O Vergine Madre, figlia del tuo figlio, umile e
grande più che [ogni altra] creatura, termine (=scopo) fissato dall’eterno decreto [di Dio], 4. tu sei colei che nobilitasti così la natura umana, che il suo
creatore (=il Verbo) non disdegnò di farsi sua creatura. 7. Nel ventre tuo si riaccese l’amore [divino],
per il cui calore nell’eterna pace [del cielo] è germogliato questo fiore (=la candida rosa). 10. Qui sei
per noi fiaccola ardente di carità, e giù fra i mortali
sei viva fontana di speranza. 13. O Signora, sei tanto
grande e tanto vali, che colui che vuole grazia e non
ricorre a te, vuole che il suo desiderio voli senz’ali
(=non sia soddisfatto). 16. La tua benignità non soccorre soltanto chi domanda, ma molte volte liberamente precede il domandare. 19. In te la misericordia, in te la pietà, in te la magnificenza, in te s’aduna tutto ciò che vi è di buono nelle creature (=uomini e angeli). 22. Ora costui, che dall’infima laguna dell’universo (=l’inferno) fin qui ha veduto le vite degli spiriti ad una ad una, 25. ti supplica di ottenergli per grazia tanta virtù, che possa con gli occhi
levarsi più in alto verso l’ultima salvezza. 28. Ed io,
che mai non arsi di vedere [Dio] più di quanto non
faccio perché lo veda lui, ti porgo tutte le mie preghiere – e prego che non siano scarse –, 31. affinché
con le tue preghiere lo sleghi da ogni nube (=impedimento) del suo stato mortale, così che il sommo
piacere (=Dio) gli si dispieghi (=manifesti). 34. Ancora ti prego, o regina, che puoi ciò che vuoi, [ti
prego] che conservi sani (=puri) i suoi affetti (=il
cuore e la volontà) dopo una visione così grande. 37.
La tua protezione vinca le passioni umane: vedi che
Beatrice e tutti i beati congiungono a te le mani, affinché tu esaudisca le mie preghiere!» 40. Gli occhi
da Dio prediletti e venerati, fissi in san Bernardo
pregante, ci dimostrarono quanto le son gradite le
preghiere devote. 43. Quindi si drizzarono all’eterna
luce, nella quale non si deve credere che si avvii [altret]tanto chiaramente occhio di creatura mortale.
46. Ed io, che al fine di tutti i desideri mi avvicinavo – così come dovevo –, espressi con tutte le mie
forze l’ardore del desiderio. 49. Bernardo mi accennava e mi sorrideva, affinché io guardassi in su; ma
io ero già da me in quell’atteggiamento, che egli voleva. 52. E la mia vista, divenendo limpida, penetrava sempre più dentro il raggio di quell’alta luce,
che da sé è vera. 55. Da questo momento in poi ciò
che vidi fu più grande di quanto possano dire le nostre parole, che devono cedere a tale vista, e cede
[anche] la memoria davanti a tanto eccesso. 58.
Qual è colui che vede in sogno ciò che, dopo il sogno, lascia impressa una [forte] emozione, mentre il
resto non ritorna alla memoria; 
Divina commedia. Paradiso, a cura di Pietro Genesini 94
cotal son io, ché quasi tutta cessa
mia visione, e ancor mi distilla
nel core il dolce che nacque da essa.
61
Così la neve al sol si disigilla;
così al vento ne le foglie levi
si perdea la sentenza di Sibilla.
64
O somma luce che tanto ti levi
da’ concetti mortali, a la mia mente
ripresta un poco di quel che parevi,
67
e fa la lingua mia tanto possente,
ch’una favilla sol de la tua gloria
possa lasciare a la futura gente;
70
ché, per tornare alquanto a mia memoria
e per sonare un poco in questi versi,
più si conceperà di tua vittoria.
73
Io credo, per l’acume ch’io soffersi
del vivo raggio, ch’i’ sarei smarrito,
se li occhi miei da lui fossero aversi.
76
E’ mi ricorda ch’io fui più ardito
per questo a sostener, tanto ch’i’ giunsi
l’aspetto mio col valore infinito.
79
Oh abbondante grazia ond’io presunsi
ficcar lo viso per la luce etterna,
tanto che la veduta vi consunsi!
82
Nel suo profondo vidi che s’interna
legato con amore in un volume,
ciò che per l’universo si squaderna:
85
sustanze e accidenti e lor costume,
quasi conflati insieme, per tal modo
che ciò ch’i’ dico è un semplice lume.
88
La forma universal di questo nodo
credo ch’i’ vidi, perché più di largo,
dicendo questo, mi sento ch’i’ godo.
91
Un punto solo m’è maggior letargo
che venticinque secoli a la ‘mpresa,
che fé Nettuno ammirar l’ombra d’Argo.
94
Così la mente mia, tutta sospesa,
mirava fissa, immobile e attenta,
e sempre di mirar faceasi accesa.
97
A quella luce cotal si diventa,
che volgersi da lei per altro aspetto
è impossibil che mai si consenta;
100
però che ‘l ben, ch’è del volere obietto,
tutto s’accoglie in lei, e fuor di quella
è defettivo ciò ch’è lì perfetto.
103
Omai sarà più corta mia favella,
pur a quel ch’io ricordo, che d’un fante
che bagni ancor la lingua a la mammella.
106
Non perché più ch’un semplice sembiante
fosse nel vivo lume ch’io mirava,
che tal è sempre qual s’era davante;
109
ma per la vista che s’avvalorava
in me guardando, una sola parvenza,
mutandom’io, a me si travagliava.
112
Ne la profonda e chiara sussistenza
de l’alto lume parvermi tre giri
di tre colori e d’una contenenza;
115
e l’un da l’altro come iri da iri
parea reflesso, e ‘l terzo parea foco
che quinci e quindi igualmente si spiri.
118
61. tale sono io, perché la mia visione scompare
quasi completamente e [tuttavia] mi distilla ancora
nel cuore la dolcezza che nacque da essa. 64. Così
la neve si scioglie al sole, così al vento nelle foglie
leggere si perdeva la sentenza della Sibilla. 67. O
somma luce, che tanto ti alzi sopra i concetti mortali
(=la concezione che gli uomini hanno di te), alla
mia memoria riporgi un poco di quel che apparivi
70. e fa’ la mia lingua tanto possente, che una sola
favilla della tua gloria io possa lasciare alle gente
future, 73. perché, se torna un po’ alla memoria e
risuona un po’ in questi versi, più [facilmente] si
concepirà la tua superiorità [su tutto]. 76. Io credo
che per l’intensità del vivo raggio, che io sopportai,
sarei rimasto abbagliato, se i miei occhi si fossero
distolti da Lui. 79. Mi ricordo che per questo motivo
io fui più ardito a sostener [quella luce], tanto che io
congiunsi il mio sguardo con l’essenza infinita. 82.
Oh [quanto fu] abbondante la grazia [divina], per la
quale io ebbi l’ardire di fissare il viso dentro
l’eterna luce, tanto che vi consumai (=v’impiegai
completamente) la vista! 85. Nel suo profondo vidi
che sta congiunto in un volume (=in unità assoluta)
legato con amore ciò che si squaderna (=dispiega)
per l’universo: 88. [vidi] le sostanze e gli accidenti
e i loro rapporti, quasi fusi insieme, in modo tale che
ciò, che io dico, è un semplice barlume. 91. La forma universale di questa unione sono sicuro che io
vidi, perché, dicendo questo, sento che provo una
beatitudine più intensa. 94. Un istante solo mi causò
un oblìo più grande [dell’oblìo] che venticinque secoli [causarono] all’impresa [degli argonauti], la
quale fece che Nettuno guardasse con stupore
l’ombra della nave Argo. 97. Così la mia mente, tutta presa dalla meraviglia, guardava fissa, immobile,
attenta, e si faceva sempre [più] accesa [del desiderio] di guardare [in Dio]. 100. A [guardar] quella
luce si diventa tali, che volgersi da lei, per [guardar]
altra cosa è impossibile che mai si acconsenta, 103.
perché il bene, che è oggetto del volere, si raccoglie
tutto in lei e fuori di essa è imperfetto ciò che lì è
perfetto. 106. Ormai la mia parola, anche soltanto a
[dire] quel che io ricordo, sarà più insufficiente [della parola] di un bambino, che bagni ancor la lingua
alla mammella. 109. Non perché più che un semplice aspetto ci fosse nella viva luce che io guardavo –
Egli è sempre tale qual era prima (=è immutabile) –;
112. ma perché la mia vista diventava in me più forte, mentre guardavo, una sola apparenza passava davanti ai miei occhi [in molteplici visioni], mutando
io (=via via che si modificava la mia capacità visiva). 115. Nella profonda e chiara sussistenza dell’alta luce mi apparvero tre giri di tre colori e della
stessa grandezza; 118. e l’uno (=il Padre) dall’altro
(=il Figlio) come iride (=arcobaleno) da iride appariva riflesso, e il terzo (=Spirito Santo) appariva
fuoco, che spirasse ugualmente da questo e da quello. 
Divina commedia. Paradiso, a cura di Pietro Genesini 95
Oh quanto è corto il dire e come fioco
al mio concetto! e questo, a quel ch’i’
vidi,
è tanto, che non basta a dicer ‘poco’.
121
O luce etterna che sola in te sidi,
sola t’intendi, e da te intelletta
e intendente te ami e arridi!
124
Quella circulazion che sì concetta
pareva in te come lume reflesso,
da li occhi miei alquanto circunspetta,
127
dentro da sé, del suo colore stesso,
mi parve pinta de la nostra effige:
per che ‘l mio viso in lei tutto era messo.
130
Qual è ‘l geomètra che tutto s’affige
per misurar lo cerchio, e non ritrova,
pensando, quel principio ond’elli indige,
133
tal era io a quella vista nova:
veder voleva come si convenne
l’imago al cerchio e come vi s’indova;
136
ma non eran da ciò le proprie penne:
se non che la mia mente fu percossa
da un fulgore in che sua voglia venne.
139
A l’alta fantasia qui mancò possa;
ma già volgeva il mio disio e ‘l velle,
sì come rota ch’igualmente è mossa,
142
l’amor che move il sole e l’altre stelle. 145
121. Oh, quant'è insufficiente la parola e come essa
è inadeguata al mio concetto (=all’immagine che ne
ho nella memoria)! E questo è tanto [inadeguato] a
quel che io vidi, che non basta dire che lo è poco!
124. O luce eterna, che sola in te sussisti, sola
t’intendi [perfettamente] e da te intelletta [quale Figlio] e intendente [quale Padre] ami e sorridi a te
[quale Spirito Santo]! 127. Quel cerchio, che in te
appariva concepito come luce riflessa (=il Figlio),
guardato per un po’ dai miei occhi, 130. dentro di
sé, del suo stesso colore, mi apparve dipinto con la
nostra effigie, perciò la mia vista si fissò tutta in lui.
133. Qual è il geometra, che tutto si applica per misurar il cerchio e che, per quanto pensi, non ritrova
quel principio di cui ha bisogno, 136. tale ero io davanti a quella visione straordinaria: volevo vedere
come l’immagine [umana] si congiunge al cerchio
[divino] e come si colloca in esso. 139. Ma non erano capaci di ciò le nostre piume (=capacità): se non
che la mia mente fu percossa da un fulgore (=una
luce abbagliante), nel quale si compì il suo desiderio. 142. All’alta fantasia qui mancarono le forze;
ma già volgeva [a sé] il mio desiderio e il mio volere, così come una ruota che è mossa ugualmente
[nelle sue parti], 145. l’amore che muove il sole e le
altre stelle.
I personaggi
La candida rosa si è riempita di beati per merito
della Vergine Maria, che ha reso possibile l’incarnazione, la morte e la resurrezione di Cristo.
Argo è il nome della prima nave costruita dall’uomo. Essa serve agli Argonauti, che sono guidati da
Giasone, un principe ateniese, per andare nella Colchide a prendere il vello d’oro. La vista della nave
sopra le onde sorprende il dio Nettuno, che dal profondo del mare vede l’ombra della nave. Il poeta usa
più volte questo esempio nella Divina commedia.
La fonte di Dante è Ovidio, Metam. VII, 100 sgg.
Nettuno è il dio latino del mare. In greco è Poseidone. Giove (in greco Zeus) è il dio del cielo, Plutone
il dio degli inferi.
Le sostanze e gli accidenti sono termini tecnici della filosofia medioevale. Essi indicano di una cosa
ciò che costituisce l’essenza (ad esempio essere uomo) e ciò che è accessorio (avere o non avere la
barba).
Bernardo di Chiaravalle (1091-1153) nel 1112 entra nel monastero benedettino di Citaux, seguìto da
quattro fratelli e da una trentina di seguaci. Nel
1217 fonda un nuovo monastero a Clairvaux, da cui
deriva il nome Chiaravalle. Nel corso della vita fonda ben 68 monasteri. Egli riesce a conciliare una vita ascetica e un’azione continua e indefessa in tutte
le grandi e le piccole questione che coinvolgono la
Chiesa del suo tempo. Fonda l’ordine dei templari e
predica la seconda crociata (1147-49), che si conclude rovinosamente. Scrive numerose opere. È canonizzato nel 1174.
L’amor che move il sole e l’altre stelle è il Motore
Immobile di Aristotele, che infonde il movimento al
mondo e che non è coinvolto dal mondo. Tommaso
d’Aquino (1225-1274) lo interpreta in termini cristiani: il Dio cristiano non è coeterno al mondo,
ma ha creato il mondo e tutti gli esseri con un atto
d’amore, come racconta la Genesi, il primo libro
della Bibbia. Perciò egli ama le sue creature. Il poeta fa sua l’interpretazione di Tommaso.
Commento
1. La preghiera di Bernardo alla Vergine Maria è
lunga ben 21 versi (e con la richiesta d’intercessione
per Dante si prolunga per altri 18). Essa mostra
quanto era divenuto vasto ed importante il culto per
la Madonna. La Chiesa soltanto nel Medio Evo dà
spazio alla figura della Vergine e ne incrementa il
culto. Essa era sempre stata l’anti-Eva, colei che avrebbe schiacciato il capo del serpente tentatore. Essa costituisce il recupero in chiave religiosa del contemporaneo recupero laico della figura femminile,
attuato prima dalla lirica provenzale, poi dalla
Scuola siciliana e dalla Scuola toscana, infine dalla
corrente stilnovistica. La Vergine perciò diventa la
madre di Dio e contemporaneamente la madre di
tutti gli uomini, diventa quindi l’intermediaria tra
l’uomo e Dio. L’uomo si rivolgeva alla Madonna
come alla Madre celeste. E la madre celeste non poteva rispondere di no ai figli che si rivolgevano a lei
gementi e piangenti. Lei a sua volta si rivolgeva a
Dio, suo figlio, per chiedere l’aiuto. E Dio non poteva rispondere di no a sua madre. Perciò il credente
era sicuro di ricevere la grazia richiesta. Il poeta lo
dice esplicitamente sùbito dopo (vv. 13-15). Bonconte da Montefeltro, peccatore fino all’ultimo i-
Divina commedia. Paradiso, a cura di Pietro Genesini 96
stante di vita, si rivolge alla Madonna con un pentimento sincero e salva l’anima (Pg V, 85-129).
L’invocazione di san Bernardo rimanda alla recita
corale del Padre nostro: «O Padre nostro, che ne’
cieli stai...» (Pg XI, 1-30).
1.1. La preghiera si sviluppa per paradossi: Vergine
e Madre, figlia del tuo figlio, umile e alta cratura… Il poeta si sta preparando a definire l’ineffabile.
1.2. La religiosità medioevale si esplica anche in
numerose preghiere e in numerosi canti rivolti a Dio
e alla Vergine. Le preghiere sono recitate. I salmi
tradotti dalla Bibbia e i nuovi inni sacri sono cantati
in coro. La lingua adoperata è il latino, la lingua ufficiale della Chiesa sino al Concilio Vaticano II
(1963-65). A Dio sono riservati gli inni: Te Deum,
Ave, verum Corpus, O salutaris Hostia, Tantum
ergo, Veni, Creator Spiritus. Alla Madonna sono
riservate le preghiere Ave, Maria, gratia plena e
Salve, Regina, mater misericordiae; e numerosi inni
come Stabat Mater, Alma Redemptoris Mater, Inviolata, Regina caeli; e il salmo Magnificat, anima
mea, Dominum.
2. Dante insiste a più riprese, ben sette volte, sui limiti della memoria e del linguaggio (già indicati in
Pd I), nel descrivere la particolare esperienza che
Dio ha riservato a lui, unico tra i mortali: vv. 55-57,
58-60, 67-75, 106-108, 121-123, 139-141, 142-
145. E, nel tentativo di spiegarsi in altro modo, fa
tre esempi: la traccia che un sogno lascia nella memoria (vv. 58-60); la neve che si scioglie al sole e le
parole della Sibilla che si disperdono nel vento (vv.
64-66); e l’oblio totale di ciò che ha visto (vv. 94-
96). Quest’ultimo esempio è particolarmente articolato: un istante di partecipazione alla vita divina
causa al poeta un oblio più grande di quello provocato da 25 secoli all’impresa degli argonauti. Il precedente più importante dei limiti del linguaggio e
della comprensione umana si trova in Pg XXXII, 73-
102 (proprio una cantica prima): Beatrice dice al
poeta di fissare le sue parole nella memoria, anche
se non le capisce. Una volta tornato sulla terra cercherà di tradurre in scrittura le immagini imprese
nella memoria. In questo modo il poeta e il lettore
sono pronti per il canto finale del poema.
3. Il poeta riesce a immaginare una rappresentazione
visibile dell’unità e della trinità di Dio: tre cerchi
concentrici di tre colori diversi, ognuno dei quali
proviene dagli altri due. E ugualmente riesce a dare
un’idea di come le due nature umana e divina di
Cristo si congiungono. La visione di Dio diventa più
profonda, ma le forze umane non sono sufficienti.
Ecco allora che interviene lo stesso Dio, che aiuta il
poeta a partecipare completamente all’essenza divina (vv. 115-145).
4. Il Dio di Dante è il Motore Immobile aristotelico
che crea l’universo e che come sfera estrema avvolge tutto l’universo. Egli però non è pensiero di pensiero, cioè proiettato a pensare unicamente se stesso,
è Dio Creatore, un Dio che crea e che ama le sue
creature, per le quali manda sulla terra suo Figlio a
sacrificarsi. Egli è anche luce infinita, nella quale il
poeta si perde e si abbandona; e, se tutti i beati sono
in comunione con Lui, Egli è lo spazio senza dimensioni in cui si attua tale comunione e tale mistica fusione. Insomma, se le schiere delle anime del purgatorio espiano coralmente la pena ed hanno ancora
qualche aspetto materiale, le anime del paradiso sono immateriali e pura luce, sono tanto splendenti da
essere irriconoscibili, e hanno con Dio un rapporto
di super coralità: esse ormai fanno parte di Dio, sono dentro di Lui, vogliono ciò che Egli vuole, sono
mosse dalla sua volontà.
5. Il Dio dantesco mostra le sue caratteristiche se
viene paragonato a) con lo «’mperador del doloroso
regno» (If XXXIV, 28), che era apparso due cantiche prima; e b) con le varie concezioni della divinità che emergono dalla Bibbia e dal mondo pagano
(greco e latino), dal Vangelo e nel corso della storia
della Chiesa.
5.1. Lucifero (o Satana) è materiale, limitato, esprime impotenza ed ira, ignoranza ed invidia, e odio, è
autisticamente richiuso in se stesso, è mostruosamente brutto – ed era l’angelo più bello, il portatore di
luce, come dice il suo nome – ed eternamente limitato nel luogo più profondo dell’inferno, che è anche
centro dell’universo: il luogo più lontano da Dio,
nel quale era stato precipitato dopo il suo peccato di
superbia. Dio invece è giustizia, potenza, sapienza e
amore, le caratteristiche che gli vengono attribuite
sulla porta dell’inferno (If III, 1-6).
5.2. Dietro al Dio-Amore di Dante sta il Dio Motore
Immobile di Aristotele e il Dio aristotelico riletto da
Tommaso in chiave razionalistica e cristiana come
Dio Creatore. Sta anche il Dio delle correnti mistiche, da Anselmo d’Aosta a Gioacchino da Fiore a
Bernardo di Chiaravalle. Sta il Dio-ó ellenistico e neoplatonico del Vangelo di Giovanni, che
confluisce nel Dio immanente nel cuore umano di
Paolo di Tarso prima e di Agostino d’Ippona poi.
Peraltro il Dio dantesco s’inserisce anche in una
lunghissima tradizione teologica che si radica nella
Bibbia e in una visione escatologica della storia
umana, tipicamente medioevale (e curiosamente copiata dai massimi pensatori laici dell’Ottocento, di
destra, di centro e di sinistra: G.W. Hegel, A. Comte, K. Marx). La Bibbia aveva proposto nel Genesi
un Dio creatore del mondo e in séguito un Dio che
guida gli eserciti (Antico testamento), poi un Dio
che diventa uomo, Gesù Cristo (i tre Vangeli sinottici). Le correnti mistiche medioevali sviluppano
l’idea del Dio-Amore, cioè dopo Dio-Padre e DioFiglio danno importanza al Dio-Spirito Santo. Di
questo Dio esse attendevano tra poco l’avvento nel
mondo. Questo Dio però è anche il Dio delle sette
millenaristiche ed ereticali. Il Dio-Amore è il Dio
che sarebbe ritornato sulla terra per rinnovare gli animi e con cui doveva terminare la storia del mondo.
Il Medio Evo riteneva che la storia umana ripetesse i
sette giorni della creazione del mondo e che la fine
del mondo fosse vicina, perciò aspettava l’avvento
del regno dello Spirito Santo. Il Medio Evo peraltro
presenta anche il Dio Signore feudale del Cantico
delle Creature di Francesco d’Assisi (1182-1226) e 
Divina commedia. Paradiso, a cura di Pietro Genesini 97
il Dio giudice tremendo e implacabile del Dies irae
di Tommaso da Celano (1190ca.-1260).
6. Rispetto ad altre religioni del Mediterraneo il Dio
cristiano presenta novità interessanti: la religione
manichea parla di un principio del Bene e di un
principio del Male, ugualmente potenti. La religione
cristiana invece contrappone a Dio un avversario,
Satana, che non può stargli alla pari e che anzi è
strumento della giustizia divina. Nel complesso queste religioni sono politeistiche. Il cristianesimo nasce
monoteista, ma poi trasforma Dio in Uno e Trino. La
religione maomettana invece resta rigorosamente
monoteistica, anzi, per evitare degenerazioni politeistiche, il fondatore vieta di raffigurare la divinità.
7. Dante ricorre ancora alla geometria, per spiegare
l’esperienza che ha provato: «Il geometra si trova in
difficoltà davanti al problema della quadratura del
cerchio, perché cerca i principi di cui ha bisogno,
ma non li trova. Anch’io mi trovavo nella stessa situazione davanti al problema della comprensione
della doppia natura di Cristo, perché le facoltà umane non erano capaci di tale comprensione. Allora mi
venne in aiuto Dio stesso con la sua energia, una luce abbagliante mi colpiva e mi apriva la mente. Così
io riuscii a vedere come le due nature sono fuse»
(vv. 133-141). Il poeta era ricorso alla geometria
anche più sopra: Pd XV, 55-57, e Pd XVII, 13-15.
8. Tutto il canto è sospeso tra la volontà d’immergersi in Dio e l’umana incapacità di giungere a tale
visione. Il poeta riesce attraverso le parole e il riconoscimento, fatto più volte, dei loro limiti insuperabili a far provare al lettore il brivido sovrumano della comunione con Dio. Ma contemporaneamente riesce a fare sentire i limiti estremi della ragione umana e l’insoddisfazione che l’uomo deve provare
quando non è in contatto con Dio ed anzi lo abbandona per beni terreni. L’ultima visione della Divina
commedia è preparata lentamente: il poeta percorre
passo dopo passo l’Itinerarium mentis in Deum (che
è il titolo dell’opera di un mistico, Bonaventura da
Bagnoregio): si separa dai desideri terreni fin dagli
inizi del paradiso (Pd I, 139-140 e II, 37-42), acquista e mantiene sani e puri i suoi desideri (vv. 22-38),
quindi è pronto per l’ultima tappa del viaggio, lo
sprofondarsi mistico oltre le capacità umane in Dio,
la Somma Luce, ma anche il Sommo Amore.
8.1. L’estasi cristiana non ha precedenti nelle altre
religioni. La religione greca conosceva i riti orgiastici e i baccanali (si usciva di sé bevendo vino e
abbandonandosi ai piaceri dei sensi) o gli oracoli (la
sacerdotessa, invasata dal dio Apollo, pronunciava
le sue incomprensibili profezie). La cultura greca
conosceva la catarsi, cioè la purificazione dell’animo, che i protagonisti della tragedia come gli spettatori raggiungevano alla fine della tragedia, quando
i colpevoli si purificavano della colpa commessa infliggendosi o subendo punizioni riparatrici. La religione romana invece è sempre stata razionale e
composta e metteva al bando le religioni che disturbavano la morale e la quiete pubblica. Nell’America
latina i maya e altri popoli uscivano dalla condizione umana usando allucinogeni.
8.2. L’estasi mistica è la conclusione di un lungo
processo di ascesi, cioè di abbandono e di scioglimento dalla condizione umana, che ha portato l’uomo alla comunione con Dio. Le varie fasi sono: a) la
conoscenza sensibile; b) la conoscenza razionale; c)
la fede, la rivelazione e la teologia razionale; d)
l’estasi. In questo processo la parola e la ragione,
che la esprime, mostrano sempre più i loro limiti e si
dimostrano sempre più incapaci di mettere in contatto l’uomo con la divinità o con l’assoluto (o con ciò
che la divinità è o indica).
8.3. In proposito Platone (427-347 a.C.) aveva elaborato la teoria della linea (Rep., VI, 1-21): la conoscenza è sensibile, legata agli occhi (livello
dell’opinione), ed intelligibile, legata all’anima (livello dell’epistème, cioè della conoscenza solida,
dimostrabile); la conoscenza sensibile a sua volta si
divide in apparenza e fede; quella intelligibile in
conoscenza dianoetica (o basata su ipotesi) e conoscenza noetica (che va oltre le ipotesi). Al terzo
grado della conoscenza appartiene la conoscenza
matematica (aritmetica e geometria), che si basa su
assiomi, da cui deduce le conseguenze. Talvolta la
conoscenza noetica si trova in stallo e non riesce a
proseguire, allora subentra il livello di conoscenza
inferiore, quello della fede, anche se propone verità
non dimostrabili o troppo difficili da dimostrare. La
fede di cui parla Platone è però ben diversa dalla
fede cristiana, basata sulla rivelazione, cioè sulle
Sacre scritture; coincide con l’opinione comune,
l’opinione tramandata dal passato. Ad esempio la
fede nell’esistenza degli dei.
9. La terza cantica finisce con Dio, «l’amor che move il sole e l’altre stelle». Era iniziata ugualmente
con «la gloria di colui che tutto move» (Pd I, 1), ancora Dio. La Divina commedia era incominciata con
l’individuo solitario e peccatore, smarrito nel buio
della vita e della selva oscura (If I, 1-3), e si conclude con la gloria di Dio, che abbraccia tutto l’universo e che fa partecipi di sé e del suo amore tutti
gli esseri, anche quell’essere sperduto che dalla selva oscura con estrema ostinazione e con grandissima
fatica ha percorso ad uno ad uno i tre regni dell’oltretomba, per arrivare fino a Lui.
10. La figura materiale e grottesca di Lucifero (e
l’ultimo canto dell’inferno) rimanda alla rappresentazione di Dio (e all’ultimo canto del paradiso), di
cui il sovrano del doloroso regno è la tragica e grottesca parodia (If XXXIV, 28-67). Dio è pura luce ed
è al di là delle parole umane. I beati, che sono ugualmente pura luce, vivono in eterna comunione
con Lui. Dio è rappresentato come tre cerchi di colore diverso, che indicano le tre persone (Padre, Figlio e Spirito Santo). La seconda persona, il Figlio,
con la sua duplice natura divina e umana collega
l’uomo alla divinità. Anche la fine dei due canti e
delle due cantiche sono correlati: là il poeta abbandona il centro della terra, per andare a «riveder le
stelle» (v. 145); qui si sprofonda in Dio, «l’amor che
move il sole e l’altre stelle» (v. 145). Il poeta infonde nella sua opera l’ordine che caratterizza tutto
l’universo. E, come tutto l’universo tende a Dio, co-
Divina commedia. Paradiso, a cura di Pietro Genesini 98
sì tutti i canti e tutto il viaggio nei tre regni dell’oltretomba tendono all’ultimo canto della Divina
commedia e all’incontro più straordinario che il protagonista deve fare e vuole fare fin dalla selva oscura: l’incontro con Dio e la comunione mistica con
Lui.
11. La correlazione tra il centro dell’inferno e
l’empìreo non si ferma qui. Nel lago gelato di Cocìto Dante è solo con Virgilio. Si trova in una landa
gelida, piena di dannati che soffrono nella loro solitudine. Al centro del lago è piantata la figura mostruosa e pelosa di Lucifero, che maciulla tre dannati. Tutto è freddo, oscurità, morte, morte dell’anima.
Il poeta è preso da dolore, sofferenza e solitudine. Il
viaggio da percorrere è ancora lungo e disagevole.
Ci si accontenta di vedere, tra poco, le stelle.
L’empìreo è opposto. Il poeta si trova insieme con i
beati. Bernardo invoca per lui la Vergine Maria. E
la Vergine, Madre di Dio, invoca Dio, affinché il
poeta abbia la visione mistica che lo sprofondi in
Dio. Beatrice e tutti i santi del cielo sono con lui, in
attesa di questo evento eccezionale: un uomo che
ancora vivo penetra nell’essenza divina. Tutto è amore, luce, vita, vita dell’anima. Il poeta è preso da
beatitudine e coralità. Il viaggio sta ormai giungendo al suo culmine e sùbito dopo si conclude. E poi si
ritorna a casa, sulla terra. Il poeta va oltre la tragedia greca: alla catarsi sostituisce l’estasi mistica,
che porta l’uomo a superare se stesso, le sue forze, la
ragione e la stessa condizione umana.
12. Dante dimentica Virgilio, Aristotele e Tommaso, che in vario modo, con la poesia o con la dottrina, lo avevano accompagnato durante il lungo viaggio nell’oltretomba. Dimentica anche il Dio-Parola
del Vangelo di Giovanni. Si riallaccia a Beatrice, al
neoplatonismo, a sant’Agostino, all’ascesi mistica di
sant’Anselmo, di san Bonaventura, di san Bernardo
e di tutti gli altri mistici medioevali, perché soltanto
essi indicano gli strumenti capaci di entrare in comunione con Dio. Ma il poeta va oltre: neanche la
via indicata dai mistici è sufficiente, perché non soltanto la ragione, ma anche l’uomo in sé è limitato.
Ha bisogno di un aiuto straordinario. Ed ecco che
giunge l’aiuto dell’Essere divino, il quale folgora la
mente umana e la rende capace di sprofondarsi in
Lui. Dio viene ad abitare tra gli uomini. Dio viene
anche con Dante a cercare l’uomo. Si era preso cura
di lui, lo aveva cercato e lo aveva salvato anche con
l’antico patto, stipulato con Noè e ratificato con la
comparsa dell’arcobaleno; e con il nuovo patto, ratificato dalla passione e dalla morte di Cristo sulla
croce. Ed ora l’arcobaleno è divenuto l’immagine
visibile dello stesso Dio, uno e trino.
13. Dante ha dimenticato Virgilio, ma ha dimenticato anche Beatrice, per quanto essa sia presente e sia
ritornata al suo posto tra i beati, nella candida rosa.
La fede e la teologia non sono sufficienti per avere
la visione mistica e sprofondarsi in Dio. Occorrono
strumenti più potenti ed energie sovrumane. Occorre
la fede mistica di san Bernardo ed occorre soprattutto l’aiuto di Dio. Alla fine del viaggio il poeta prova
quell’esperienza di immergersi nella luce divina che
soltanto un altro essere umano ha provato: la Vergine Maria, la madre terrena del Figlio di Dio.
14. Il problema della quadratura del cerchio è il seguente: trasformare la superficie di un cerchio di
raggio r nell’equivalente quadrato che la delimita.
Se Δcerchio=πr
2
, allora Δquadrato=πr
2
. Estraendo la radice quadrata, il lato del quadrato sarà: l= r√π. La soluzione è facile sul piano simbolico ed anche sul piano geometrico, per quanto in questo secondo caso il
risultato sia approssimativo (il cerchio ha una superficie a metà strada tra il quadrato iscritto e il quadrato circoscritto). La vera difficoltà non è simbolica né legata all’approssimazione geometrica (nella
realtà si opera normalmente in modo approssimativo). È concettuale. Già i greci del sec. VI a.C. si erano spaventati alla scoperta di √2, un numero irrazionale, che mostrava l’esistenza dell’infinito (il
non finito, l’incompiuto, cioè qualcosa di negativo,
di imperfetto) in campo numerico: √2 vale approssimativamente 3,14, ma i decimali procedono all’infinito. E √2 è semplicemente il rapporto tra diagonale e lato di un quadrato qualsiasi. Ora il poeta si trova davanti a √π, e π è un numero molto più complesso di √2… La ragione, che vede nella matematica la
massima espressione di se stessa e dei propri successi, scopre proprio nella matematica delle realtà impensabili e infinite: l’abisso dei numeri.
15. Le tre cantiche terminano con la parola stelle:
«E quindi uscimmo a riveder le stelle» (v. 139); «Io
ritornai [...] puro e disposto a salire a le stelle» (v.
145); «L’amor che move il sole e l’altre stelle» (v.
145). Il soggetto dei primi due versi è il poeta, che
nell’inferno ha bisogno di Virgilio, nel purgatorio è
ormai solo, per incontrare Beatrice; il soggetto del
terzo verso è Dio. Il poeta – che rappresenta ad un
tempo l’individuo che è lui stesso e l’umanità errante – dal buio dell’inferno e del peccato va verso la
luce, va verso Dio; e Dio avvolge con la sua luce e il
suo amore il poeta e tutto l’universo.
La struttura del canto è semplice: 1) san Bernardo,
tutti i santi del cielo e Beatrice implorano la Vergine Maria affinché liberi Dante da ogni passione terrena e abbia la visione di Dio; 2) la Vergine ottiene
da Dio che la preghiera sia esaudita; 3) il poeta allora volge i suoi occhi verso Dio e si sprofonda in Lui;
4) la sua memoria non può ricordare né le parole
possono dire tutto ciò che ha visto, perché Dio è ineffabile; 5) egli comunque sa di aver visto l’unità e
la trinità di Dio e la duplice natura di Cristo; 6) le
sue forze però non erano capaci di tale visione, ma
egli è colpito da una luce abbagliante, che gli mostra il mistero divino; poi le forze vengono meno;
ma 7) ormai egli si sente mosso da Dio, l’amore che
muove il sole e le altre stelle.
Divina commedia. Paradiso, a cura di Pietro Genesini 99
Riassunto di tutti i canti
Canto I: la salita al cielo della Luna; l’invocazione
ad Apollo e alle muse; Dante sente la musica delle
sfere celesti; Beatrice spiega l’ordine che governa
tutto l’universo; il luogo stabilito da Dio per gli uomini
Dante invoca Apollo e le muse, affinché lo aiutino a
portare a termine la terza ed ultima cantica. È il
mattino di un giorno di primavera e Dante e Beatrice riprendono il viaggio. Beatrice guarda il Sole e le
sfere dei cieli. Il poeta fissa Beatrice e quindi, come
lei, fissa il Sole e le ruote dei cieli, provando una
sensazione sovrumana. Egli sente il suono delle sfere
celesti e chiede alla donna la causa di quel suono.
Beatrice gli risponde che stanno lasciando la Terra
veloci come la folgore e che il suono è provocato
dalle sfere cristalline su cui sono incastonati i pianeti. Il poeta è allora preso da un nuovo dubbio e chiede come può egli, che è anima e corpo, andare verso
il cielo. La donna coglie l’occasione della domanda
per esporre l’ordine che governa l’universo: Dio ha
messo in tutte le creature (angeli, uomini, bruti e cose) un istinto naturale che le fa andare verso il loro
fine. Il fine dell’uomo è andare verso l’alto, in paradiso. Perciò il poeta, che è ormai privo d’impedimenti, non deve meravigliarsi se sta andando verso
il cielo, perché quello è il luogo preparato da Dio
per noi.
Canto II: cielo primo, Luna; spiriti inosservanti dei
voti; l’invito ai lettori; il problema delle macchie
lunari; Beatrice confuta la spiegazione di Dante; poi
spiega la causa delle macchie lunari
Dante invita coloro che hanno una barca piccola a
tornare alla spiaggia, perché, perdendo lui, forse si
smarriscono: la materia che tratta non è mai stata
trattata ed egli è aiutato da Minerva, da Apollo e da
tutte le muse. Dante e Beatrice corrono veloci verso
il cielo della Luna, che li accoglie. Alla vista della
Luna il poeta chiede qual è la causa delle macchie
lunari, che sulla terra hanno fatto nascere la leggenda di Caino. Prima di rispondere, Beatrice chiede
l’opinione del poeta. Dante risponde che la Luna
appare così, perché è costituita da corpi rari e da
corpi densi. La donna confuta immediatamente questa ipotesi: se le cose stessero così, allora durante le
eclissi lunari il Sole attraverserebbe la Luna ora più
luminoso ora meno luminoso. Quindi formula e confuta diverse ipotesi. Infine espone la corretta interpretazione delle macchie: l’intelligenza motrice dei
cherubini si unisce in modi diversi con i corpi celesti. Da questa unione, non dal principio del denso e
del raro, sono causate le macchie lunari.
Canto III: cielo primo, Luna; spiriti inosservanti
dei voti; Piccarda Donati e il voto non mantenuto;
Costanza d’Altavilla; Piccarda si allontana
Dante è contento della risposta. Poco dopo gli appare un gruppo di spiriti. Si volta, per vedere se li ha
alle spalle, tanto sono trasparenti. Beatrice lo invita
a rivolgersi a loro. Il poeta si rivolge alla luce che
sembrava più desiderosa di parlare e le chiede il
nome e la loro sorte. L’anima si presenta, è Piccarda
Donati, e con gli altri spiriti si trova nel cielo più
basso della Luna, perché i loro voti sono rimasti inadempiuti. Il poeta allora chiede se desiderano un
luogo più alto per vedere Dio più da vicino. L’anima risponde che la virtù della carità fa loro volere
ciò che hanno e che perciò non desiderano altro. Ciò
vale per tutti gli spiriti che sono distribuiti negli altri
cieli, che conformano la loro singola volontà alla
volontà di Dio: nel fare la sua volontà è la loro beatitudine. Allora Dante chiede qual è il voto che rimase inadempiuto. Piccarda racconta la sua vita: da
giovane si ritirò in convento per seguire la regola di
Chiara d’Assisi. Ma uomini, abituati più a fare il
male che a fare il bene, la rapirono e la costrinsero a
sposarsi. La stessa cosa è successa all’anima di Costanza d’Altavilla, che è al suo fianco. Fu costretta
ad andare sposa a Enrico IV di Svevia. Quindi Piccarda, cantando l’Ave Maria, scompare. Allora il
poeta rivolge gli occhi a Beatrice ed è quasi abbagliato dallo splendore della donna.
Canto IV: cielo primo, Luna; spiriti inosservanti
dei voti; due dubbi; il dubbio sulla sede dei beati;
Beatrice spiega l’ordinamento del paradiso; il dubbio sulla corresponsabilità delle due parti nella violenza; volontà assoluta e volontà relativa; il cammino dal dubbio alla verità
Dante ha due dubbi, ugualmente intensi. Beatrice
inizia dal più grave: tutti i beati si trovano
nell’empìreo. Gli spiriti che ha visto nel cielo della
Luna sono discesi per mostrare visibilmente al poeta
qual è il loro grado di beatitudine: rispetto agli altri
gradi, esso è il meno elevato. Senza questo segno
sensibile il poeta non avrebbe capito, perché senza
le percezioni dei sensi non si può passare alla conoscenza propria dell’intelletto. Per questo motivo la
Chiesa permette che Dio venga rappresentato con
mani e piedi. Beatrice a questo punto coglie l’occasione per chiarire un’affermazione di Platone: il filosofo greco ha detto che le anime discendono dalle
stelle e poi, alla morte, risalgono alle stelle. Forse
egli intendeva non proprio le anime, ma gli influssi
che dai cieli scendono sugli uomini. L’altro dubbio,
meno pericoloso, riguarda il problema della violenza
che ha impedito di adempiere ai voti. La vera violenza - continua la donna - si ha quando chi la subisce non fa nulla per favorirla. Le anime appena incontrate in qualche modo l’hanno favorita: sono state trascinate con la violenza fuori del monastero,
ma, una volta finita la violenza, non hanno fatto
niente per ritornarvi. Il fuoco, se spinto verso il basso, ritorna sempre verso l’alto. La volontà dev’essere irremovibile, come quella di Lorenzo che resiste
al dolore del fuoco o di Muzio Scevola che brucia il
suo braccio. Ma essa è molto rara. Piccarda però -
Divina commedia. Paradiso, a cura di Pietro Genesini 100
osserva il poeta - aveva detto poco prima che Costanza conservò sempre l’affetto verso il velo monacale. Beatrice allora chiarisce ulteriormente la questione distinguendo tra volontà assoluta e volontà
relativa. La prima non acconsente al male, la seconda vi acconsente per evitare un male maggiore. In
questo senso le anime sono corresponsabili della violenza subita. Piccarda si riferiva quindi alla volontà
condizionata, poiché era rimasta fuori del convento
per evitare un male maggiore, Beatrice invece intendeva la volontà assoluta, che ignora deliberatamente le conseguenze di una scelta coatta. A questo
punto il poeta ha un terzo dubbio. Se è possibile che
un voto inadempiuto sia compensato con altri beni,
che risultino sufficienti alla giustizia divina. Beatrice risponde nel canto successivo.
Canto V: cielo primo, Luna; spiriti inosservanti dei
voti; il problema del voto inadempiuto; l’essenza del
voto e l’intervento della Chiesa; la salita al cielo di
Mercurio; l’incontro con un nuovo spirito
Beatrice legge in Dio la domanda che Dante vorrebbe porle, cioè se un voto inadempiuto si può compensare con un altro servizio, in modo che l’anima
eviti una controversia con Dio. La donna dice che il
più grande dono che Dio fece è la volontà libera,
che caratterizza soltanto gli uomini e gli angeli.
Quando l’uomo fa un voto, la sacrifica con un atto
libero della volontà stessa. Ora, se il fedele crede di
riprendersi giustamente quel che ha offerto, è come
se volesse fare una buona opera con i proventi di un
furto. La Chiesa però talvolta dispensa dai voti, il
che pare contraddire l’affermazione appena fatta,
perché l’essenza del voto ha due aspetti: il primo è
la cosa che si offre, cioè la materia del voto, il secondo è il patto tra chi fa il voto e Dio. Quest’ultimo non si cancella mai, se non è osservato. Si può
permutare perciò soltanto la materia del voto. Ma la
permuta non può essere fatta senza il consenso
dell’autorità ecclesiastica. Inoltre la nuova materia
deve essere maggiore. Perciò la donna invita ad essere fedeli alle promesse e a non essere sconsiderati
a farle, come fu Iefte, giudice d’Israele, che, se
sconfiggeva i nemici, promise di sacrificare a Dio la
prima persona di casa che gli venisse incontro. E
venne la sua unica figlia. Gli conveniva riconoscere
di aver sbagliato, piuttosto che mantenere la promessa e fare peggio. Poi Dante e Beatrice salgono nel
cielo di Mercurio e una schiera di luci va verso di
loro. Beatrice invita il poeta a parlare con loro. Uno
spirito si avvicina e invita Dante a chiedere della
loro condizione. Il poeta allora chiede chi è e qual è
la loro condizione.
Canto VI: cielo secondo, Mercurio; spiriti attivi;
l’imperatore Giustiniano; la storia dell’Impero; la
condanna di guelfi e ghibellini; gli spiriti attivi del
cielo di Mercurio; Romeo di Villanova
Nel cielo di Mercurio l’imperatore Giustiniano tratteggia la storia dell’impero da quando Enea lasciò la
Troade in Asia Minore alla fondazione di Roma,
dalla conquista della Gallia ad opera di Giulio Cesare alla nascita dell’Impero con Ottaviano Augusto,
dalla distruzione di Gerusalemme ad opera di Tito
al sorgere del Sacro Romano Impero ad opera di
Carlo Magno, per concludere parlando dei guelfi e
dei ghibellini ai tempi di Dante. L’imperatore accusa i guelfi di parteggiare per la Francia contro l’Impero e accusa i ghibellini di essersi appropriati del
simbolo imperiale per interessi di parte. Sia gli uni
sia gli altri sbagliano e questi errori provocano disordine ed ingiustizia nella società umana. Quindi
l’imperatore tesse l’elogio di Romeo di Villanova, il
quale, calunniato dai baroni, mostrò al conte Raimondo Berengario di avere maritato le figlie a quattro prìncipi e di aver aumentato del 20% il patrimonio. Poi Romeo lascia il conte per vivere come
mendìco. Ora la sua presenza impreziosisce il cielo
di Mercurio.
Canto VII: cielo secondo, Mercurio; spiriti attivi;
gli spiriti si allontanano; fu giusta la morte di Cristo
e la punizione degli ebrei; la redenzione dell’uomo
attraverso la crocifissione; l’immortalità degli angeli
e degli uomini
La luce di Giustiniano e le altre luci scompaiono
lentamente alla vista del poeta. Dante ha un dubbio:
perché fu giusta la morte di Cristo sulla croce e la
conseguente punizione dei giudei. Beatrice gli risponde. Con l’atto di disobbedienza a Dio Adamo
condannò se stesso e l’umanità intera. Dio allora
mandò sulla Terra suo Figlio a sacrificarsi sulla croce. La sua natura umana fu pura e senza peccato
come fu creata in Adamo, ma come figlio di Adamo
fu ugualmente cacciata dal paradiso terrestre. Perciò
la punizione della croce, se si commisura alla natura
umana, fu giusta. Invece, se si commisura alla natura
divina, fu ingiusta, perché come Figlio di Dio non
aveva colpa. La morte sulla croce ha quindi due
conseguenze: la punizione della natura umana fa
riaprire la porta del paradiso; l’offesa alla natura divina è una nuova colpa, che è punita con la distruzione di Gerusalemme e la dispersione degli ebrei.
A questo punto il poeta chiede perché Dio sia ricorso a questo modo per redimerci. Beatrice risponde: o
Dio perdonava soltanto per sua cortesia o l’uomo
rimediava con le sue forze. Con le sue capacità l’uomo non poteva rimediare alla colpa e soddisfare la
giustizia divina, poiché non poteva abbassarsi con
l’umiltà e poi obbedire, tanto quanto volle alzarsi e
disobbedire. Perciò era necessario che Dio riportasse
l’uomo alla vita perfetta, che aveva perduto, per la
via della punizione o per quella del perdono o per
tutte e due. Dio procedette per tutte e due: perdonò
l’uomo e sacrificò se stesso per renderlo capace di
rialzarsi. Poi Dante ha un terzo dubbio: perché gli
angeli sono immortali e perché le cose sono soggette
alle trasformazioni, cioè al divenire. La donna risponde che Dio ha creato gli angeli nella pienezza
del loro essere, invece le cose ricevono la loro forma 
Divina commedia. Paradiso, a cura di Pietro Genesini 101
dall’influsso dei cieli creati. E l’anima umana è immortale, perché è stata creata direttamente da Dio.
Canto VIII: cielo terzo, Venere; spiriti amanti; il
cielo di Venere; Carlo Martello d’Angiò; il malgoverno del fratello Roberto; il problema dei caratteri
non ereditari; la Provvidenza e il corretto uso delle
risorse
Dante si accorge di essere nel cielo di Venere perché Beatrice si fa più bella. Il poeta vede numerose
luci che si muovono in una danza circolare. Una di
esse, Carlo Martello, si avvicina. Il poeta chiede chi
è. La luce risponde che è stato per poco tempo sulla
terra e che Dante ha avuto grande affetto per lui.
Doveva regnare sulla Provenza, sul regno di Napoli
e di Ungheria, e anche sulla Sicilia, se il malgoverno
degli angioini non avesse spinto la popolazione a
cacciare i francesi. Perciò invita il fratello Roberto a
non aumentare le tasse e l’odio conseguente. Eppure
il suo carattere avaro discende da antenati liberali.
Dante allora chiede come ciò sia possibile. Carlo
Martello risponde che i figli sarebbero uguali ai padri, se non intervenisse la Provvidenza divina. Perciò le sfere celesti riversano sulla terra tutto ciò che
serve al buon funzionamento della società umana.
Per questo motivo uno nasce legislatore, un altro generale, un altro sacerdote. In tal modo i figli sono
diversi dai padri. Le sfere celesti però non distinguono la casa del povero da quella del ricco. E le
inclinazioni provenienti dal cielo danno cattivi risultati, se sono usate fuori del loro ambito. Ed è quel
che succede: si costringe a farsi religioso chi è nato
per cingere la spada e a farsi sovrano chi è nato a tener prediche. Per questo motivo il comportamento
degli uomini è sbagliato.
Canto IX: cielo terzo, Venere; spiriti amanti; la
profezia di Carlo Martello; Cunizza da Romano, la
ninfomane; Folchetto da Marsiglia, lo sterminatore
di eretici; Raab, la prostituta, e i piani di Dio; il fiore maledetto che corrompe la Chiesa
Dopo Carlo Martello un’altra anima si avvicina al
poeta, che chiede mentalmente chi è. L’anima dice
di essere Cunizza da Romano, la sorella del feroce
Ezzelino, che fece gravi danni alla Marca trevigiana. La naturale inclinazione all’amore la portò nel
cielo di Venere. Poi la donna presenta l’anima di
Folchetto da Marsiglia, dicendo che era famosa in
vita e che resterà famosa ancora per molti secoli. Invece la popolazione della Marca trevigiana non si
preoccupa di sopravvivere sulla terra grazie alla fama; né si pente non ostante le disgrazie che l’hanno
colpita. Ma presto Padova sarà punita, perché non si
sottomette all’imperatore. A Treviso Rizzardo da
Camino, signore della città, sarà catturato ed ucciso
per la sua tracotanza. Feltre piangerà il tradimento
del vescovo Guido Novello contro i fuoriusciti ghibellini di Ferrara. Quindi l’anima ritorna alla sua
danza circolare. Dante si rivolge allora all’altra anima, che si presenta: è Folchetto da Marsiglia e ha
dedicato all’amore tutta la sua giovinezza. Ma ora
nel cielo di Venere si è lieti perché la volontà divina
ha riportato sulla retta via le inclinazioni amorose.
Poi Folchetto presenta l’anima di Raab, che è la più
splendente del cielo di Venere. Essa fu assunta in
cielo prima di tutte le altre anime redente dalla resurrezione di Gesù Cristo, perché ha favorito la prima vittoria di Giosuè in Terra Santa. Poi Folchetto
lancia un’invettiva contro Firenze, che conia il fiorino che ha corrotto fedeli ed ecclesiastici, e contro
il papa e i cardinali, che pensano soltanto al denaro
ma che presto saranno puniti.
Canto X: cielo quarto, Sole; spiriti sapienti; Dante
invita a contemplare la creazione; la salita al cielo
del Sole; gli spiriti del Sole; Tommaso d’Aquino
presenta gli altri spiriti; il canto della corona di beati
Dante invita il lettore a contemplare i cieli, che gli
avrebbero dato un grande godimento, e descrive lo
Zodiaco. Il poeta poi si accorge di essere salito nel
cielo del Sole, perché la luce diviene più intensa.
Gli spiriti del Sole si precipitano e cantano, mentre
si mettono a girare intorno al poeta e a Beatrice. Poi
si fermano. Uno spirito accoglie Dante con letizia, si
presenta e poi presenta gli altri spiriti. È Tommaso
d’Aquino, un frate dell’ordine che Domenico guida
per il cammino, dove ben ci s’impingua, se non si
vaneggia. Poi Tommaso indica Alberto Magno di
Colonia, frate domenicano e suo maestro. Passa a
presentare gli altri spiriti: il giurista Francesco Graziano, Pietro Lombardo che offrì alla Chiesa tutti i
suoi tesori, re Salomone, dove fu infuso un sapere
così profondo, che, se le Sacre Scritture dicono il
vero, a veder altrettanto non sorse il secondo, il filosofo e teologo Dionigi l’Areopagita, l’avvocato
cristiano Paolo Orosio, il filosofo e uomo politico
Severino Boezio, Isidoro di Siviglia, Beda il Venerabile, il mistico Riccardo di San Vittore e infine il
filosofo parigino Sigieri di Brabante. Quindi la corona dei beati inizia a muoversi e si mette a cantare
in coro in perfetto accordo.
Canto XI: cielo quarto, Sole; spiriti sapienti; invettiva contro i falsi ragionamenti; Tommaso d’Aquino;
la vita di Francesco d’Assisi; l’elogio dell’ordine
francescano; la condanna dell’ordine domenicano
Sulla terra gli uomini stanno perdendo il loro tempo
dietro ai beni vani, quando Dante, libero da ogni
passione, sale al cielo con Beatrice. La luce di
Tommaso d’Aquino gli parla della vita e dell’opera
di Francesco d’Assisi. La Chiesa di Cristo stava attraversando momenti difficili, perciò Dio suscita
due prìncipi, affinché l’aiutassero: Francesco d’Assisi, che fonda l’ordine francescano, e Domenico di
Calaruega, che fonda l’ordine domenicano. Francesco sorge come un Sole ad Assisi, lascia le ricchezze
paterne e sposa madonna Povertà, fonda l’ordine dei
frati minori e ne chiede l’approvazione prima a papa
Innocenzo III e poi a papa Onorio III. Va a predicare 
Divina commedia. Paradiso, a cura di Pietro Genesini 102
tra gli infedeli, ma, non ottenendo risultati, ritorna
ad occuparsi dei fedeli italiani. Riceve le stigmate
sul monte della Verna e, prima di morire, raccomanda ai suoi frati madonna Povertà. Tommaso perciò
coglie l’occasione per lodare i frati francescani e per
rimproverare i frati del suo ordine, che si sono allontanati dalla buona dottrina teologica. Dante perciò
ora può capire perché ha corretto la sua affermazione «dove ben ci s’impingua di valori spirituali, se
non si vaneggia dietro ai beni materiali».
Canto XII: cielo quarto, Sole; spiriti sapienti; la
danza festosa delle due corone di spiriti; Bonaventura da Bagnoregio; la vita di Domenico di Calaruega;
l’elogio dell’ordine domenicano e la condanna
dell’ordine francescano; gli spiriti della prima corona
Tommaso d’Aquino ha appena finito di elogiare
l’ordine francescano, quando da una delle due ghirlande si stacca una luce. È l’anima del frate francescano Bonaventura da Bagnoregio, il quale parla
della vita e dell’opera di Domenico di Calaruega,
tesse l’elogio dell’ordine domenicano e critica i frati
del suo ordine che hanno cambiato la regola. In Spagna, sulle rive dell’Oceano, sorge la città di Calaruega. Qui nasce Domenico, il quale fin nel grembo
materno dà alla madre capacità profetiche e fin da
bambino mette in atto il consiglio dato da Cristo,
quello di essere poveri. Spesse volte la nutrice lo
trova per terra, come se dicesse che è venuto per fare
penitenza. Egli non si occupa di diritto canonico, né
di medicina, ma si dedica agli studi teologici, per
predicare la sana dottrina. Al papa non chiede benefici, ma la licenza di combattere per la fede contro
gli eretici. I frati francescani invece hanno abbandonato le orme del loro fondatore: alcuni hanno reso la
regola più rigida, altri più leggera. Quindi Bonaventura cita alcuni frati francescani ed altre anime di
profeti, di teologi e di mistici che sono lì con lui in
cielo.
Canto XIII: cielo quinto, Mercurio, spiriti attivi; le
due corone di spiriti; un dubbio sulla sapienza di re
Salomone; la sapienza di Adamo e di Cristo; la sapienza di re Salomone; un invito alla prudenza davanti a questioni poco chiare
Gli spiriti del cielo di Mercurio formano due corone
di 24 stelle luminosissime, che hanno lo stesso centro e ruotino in direzione opposta. Cantavano e danzavano in onore delle tre persone della Santissima
Trinità e della duplice natura di Cristo. Fermarono il
canto e la danza in perfetto accordo e si rivolsero a
Dante e a Beatrice, felici di passare da un’occupazione a un’altra. Tommaso d’Aquino risponde al
dubbio del poeta, che crede giustamente che Dio
abbia infuso nel petto di Adamo e in quello di Cristo tutta la sapienza, che la natura umana poteva avere, e che si meraviglia delle parole del beato, che
aveva affermato che lo spirito racchiuso nella quinta
luce non ebbe alcuno pari a lui in sapienza (non sorse il secondo). Tommaso approva l’opinione di Dante che la natura umana non fu mai né mai sarà perfetta come lo fu in Adamo e in Cristo, che nacquero
senza imperfezioni. Ma egli parlava della sapienza
umana dopo il peccato, parlava della sapienza di un
re, e in riferimento agli altri re, non in assoluto. E in
relazione agli altri sovrani la sapienza di Salomone,
relativa all’arte di regnare saggiamente, non ebbe
pari. A questo punto il beato coglie l’occasione per
invitare alla prudenza e alla cautela davanti a questioni poco chiare, perché non ci si deve esprimere
con un sì o con un no davanti a una questione che
non è chiara: è necessario fare sempre le debite precisazioni, perché spesso l’opinione corrente porta a
una falsa convinzione e impedisce all’intelletto di
ragionare correttamente. E a prova delle sue parole
cita diversi filosofi antichi e due eretici, Sabellio e
Ario. E conclude con due esempi popolari: donna
Berta e ser Martino non devono pensare che, se vedono un uomo che ruba e un altro che fa pie offerte,
essi siano già stati giudicati da Dio, perché il primo
può salvarsi e l’altro finire all’inferno.
Canto XIV: cielo quinto, Mercurio; spiriti attivi;
Beatrice pone una domanda per Dante; la nuova letizia delle due corone; Salomone parla dell’anima e
del corpo dopo il giudizio universale; la terza corona di spiriti; la salita al cielo di Marte; gli spiriti si
dispongono a croce; il canto della terza corona
Beatrice pone una domanda per Dante: se la luce
che avvolge la loro anima resterà con loro per
l’eternità così come è ora, e, se rimarrà così, come
potranno riprendere il loro corpo, senza che essa
danneggi la loro vista. Alla domanda della donna le
due corone di beati mostrarono una nuova gioia, con
la danza circolare ed il canto mirabile. Poi risponde
Salomone, la luce più splendente della corona interna: quando riuniranno l’anima al corpo, essi saranno
più graditi a Dio, poiché saranno più perfetti. Di
conseguenza anch’essi avranno una visione più perfetta e più intensa di Dio. Ma lo splendore divino
non li potrà abbagliare, poiché gli organi del corpo
saranno rafforzati per gustare tutto ciò che potrà dilettarli. A questo punto arrivano altri spiriti che si
mettono a danzare intorno alle altre due corone. La
loro luce abbaglia il poeta, che non la può sopportare. Egli allora si rivolgeva Beatrice, che a sua volta
era divenuta più bella e sorridente. E si accorge che
sta salendo a un cielo più alto, il cielo di Marte. Gli
spiriti accolgono si dispongono a croce greca. E
Dante in quella croce vede lampeggiare Cristo, ma
non sa trovare un esempio adeguato per descriverla.
Lungo l’asse orizzontale e quello verticale della
croce si muovevano le luci degli spiriti combattenti,
che scintillavano intensamente quando si congiungevano e passavano oltre. Dagli spiriti della croce si
diffondeva una melodia che lo rapiva, anche se le
parole erano incomprensibili. Capiva soltanto le parole «Risorgi» e «Vinci». Intanto Beatrice si era fatta più bella.
Divina commedia. Paradiso, a cura di Pietro Genesini 103
Canto XV: cielo quinto, Marte; spiriti militanti;
uno spirito scende dalla croce; il trisavolo Cacciaguida degli Alighieri; la famiglia degli Alighieri e
la Firenze antica; la crociata in Terrasanta
L’anima di Cacciaguida accoglie esultante l’arrivo
di Dante. Il poeta si meraviglia e gli chiede chi è.
Cacciaguida dice di essere suo trisavolo, parla della
famiglia degli Alighieri, quindi tesse l’elogio della
Firenze dei suoi tempi, che stava in pace, era sobria
e pudìca: i vestiti non erano più vistosi della persona, la dote delle figlie non superava la misura, le
donne lavoravano al fuso in casa e non erano abbandonate dai mariti che andavano a commerciare in
Francia. Ognuna si occupava dei bambini, ai quali
insegnava a parlare e raccontava le antiche storie dei
troiani, di Fiesole e di Roma. Non esisteva allora la
corruzione politica né la scostumatezza. In tale Firenze nasce Cacciaguida, che con tale nome è battezzato. Poi si mette al servizio dell’imperatore Corrado, che lo fa cavaliere. Con lui va in Terra Santa a
combattere contro gli infedeli per liberare il sepolcro di Cristo. Qui muore come martire della fede e
viene direttamente in paradiso.
Canto XVI: cielo quinto, Marte; spiriti militanti;
Dante chiede della Firenze antica; Cacciaguida parla della sua famiglia; elenca le famiglie più importanti di Firenze; e parla della vita pacifica dei fiorentini
Dante pone a Cacciaguida quattro domande: chi furono i suoi antenati, in quali anni visse la sua giovinezza, com’era la Firenze del suo tempo e quali erano le famiglie più importanti. Cacciaguida risponde
che a) i suoi antenati vennero dalla valle del Po e
che b) è nato 1091 anni dopo l’annunciazione
dell’angelo alla Vergine Maria; quindi c) parla delle
antiche e nobili famiglie che hanno fatto grande la
Firenze antica. Alcune di esse sono solide, altre in
decadenza. Molte avrebbero dato in futuro i loro esponenti migliori. Di esse fa un lungo e puntiglioso
elenco, ricordando in particolare la figura onesta di
Bellincion Berti. d) L’antenato a più riprese accusa
l’inurbamento delle popolazioni vicine di essere la
causa dei conflitti sociali e della corruzione dei costumi. Esse hanno introdotto nuove occupazioni, dal
cambiavalute al commerciante, ed hanno aumentato
di cinque volte la popolazione della città.
Canto XVII: cielo quinto, Marte; spiriti militanti;
Dante chiede spiegazioni sulle profezie; Cacciaguida annuncia l’esilio e la fama futura; la missione affidata da Dio al poeta
Dante chiede a Cacciaguida chiarimenti circa le
profezie che gli sono state fatte all’inferno e in purgatorio sulla sua vita futura. Il trisavolo risponde
senza giri di parole: a Roma, dove si vende tutto il
giorno Cristo, si cerca di mandare il poeta in esilio.
Così egli saprà quant’è amaro mangiare il pane altrui e ricevere l’altrui ospitalità. Ma il dolore più
grande sarà quello di essere esiliato con compagni
malvagi e stupidi, dai quali ben presto si allontanerà, per far parte soltanto con se stesso. Il primo rifugio nell’esilio sarà Bartolomeo della Scala, signore
di Verona e partigiano dell’imperatore. Suo fratello
Cangrande, che ora ha nove anni, farà tra poco cose
che stupiranno anche coloro che ne saranno testimoni. Il poeta però non deve invidiare i suoi concittadini, che l’hanno bandito, perché la sua vita si estenderà con la fama nel futuro molto più in là della
punizione che li colpirà per le loro perfidie. Dante
allora chiede se dovrà dire tutto ciò che ha visto,
che a molti risulterà forte e amaro, oppure se dovrà
essere timido amico del vero, ma allora ha paura di
perdere la fama presso coloro che chiameranno questo tempo antico. Cacciaguida lo esorta a dire tutto
ciò che ha visto, perché in un primo momento sarà
indigesto, ma poi sarà nutrimento vitale per la coscienza. Perciò nell’inferno, nel purgatorio e nel paradiso gli sono state mostrate soltanto le anime famose: soltanto ad esse presta fede l’animo di chi ascolta.
Canto XVIII: cielo quinto, Marte; spiriti militanti;
Beatrice conforta Dante; Cacciaguida indica gli spiriti di Marte; la salita al cielo di Giove; gli spiriti
assumono diverse configurazioni; l’invettiva contro i
papi traviati dal fiorino
Dante pensa all’esilio, seppur temperato dalla gloria
futura. Beatrice allora lo conforta: lei è vicina a Dio, che punisce ogni torto. Dante la guarda e l’affetto
che prova è tale, che si libera di ogni altro desiderio.
La donna gli dice di voltarsi, perché il paradiso non
è soltanto nei suoi occhi. Cacciaguida indica gli altri spiriti della croce, che sentendo il loro nome
lampeggeranno. Nomina Giosuè, Giuda Maccabeo,
Carlo Magno e Orlando, poi Guglielmo d’Orange,
Rinoardo e Goffredo di Buglione, infine Roberto il
Guiscardo. Quindi si ricongiunge alle altre luci e
mostra di saper cantare bene come quei cantori del
cielo. Allora il poeta si volge a Beatrice, che diventa più bella: il cielo di Giove li aveva accolti dentro
di sé. Qui gli spiriti, cantando, assumono diverse
configurazioni e formano ora una “D”, ora una “I”,
ora una “L”. E, diventando una di quelle lettere, si
fermano e tacciono. Alla fine le lettere sono 35 e
formano le parole:
DILIGITE IUSTITIAM
QUI IUDICATIS TERRAM
(Amate la giustizia, o voi, che siete giudici sulla
Terra). Poi altri spiriti scendono sulla cima della
“M” di TERRAM, e lentamente la trasformano nella testa e nel collo di un’aquila. Le altre luci, che
prima apparivano contente di formare il giglio araldico con la “M”, con piccoli movimenti completarono la figura dell’aquila. A questo punto Dante invita il cielo di Giove ad osservare da dove esce il
fumo che oscura il suo raggio e ad adirarsi per gli
acquisti e le vendite che si fanno dentro la Chiesa, 
Divina commedia. Paradiso, a cura di Pietro Genesini 104
che fu costruita con i miracoli e con i martiri. Invita
gli spiriti a pregare per coloro che, sulla Terra, sono
sviati dal cattivo esempio dei papi. E lancia una durissima invettiva contro papa Giovanni XXII, che
scrive decreti soltanto per cancellarli a pagamento.
Egli non pensa a Pietro e a Paolo, che morirono martiri per la Chiesa, perché di gran lunga preferisce
l’immagine di Giovanni Battista, impressa sul fiorino.
Canto XIX: cielo sesto, Giove; spiriti giusti; l’aquila parla a Dante; il poeta ha un antico dubbio;
l’aquila risponde; le due vie della salvezza, la fede e
le buone opere; la condanna dei governanti cristiani
L’aquila dice a Dante che gli spiriti, che la compongono, in vita furono giusti e pii, e lasciarono sulla
Terra un buon ricordo di sé, riconosciuto anche dai
malvagi, perciò ora sono qui nel cielo di Giove. Il
poeta chiede subito che gli risolva un antico dubbio,
che gli spiriti conoscono, vedendolo in Dio. L’aquila
risponde richiamandosi alle Sacre Scritture: Dio
creò le creature, ma restò infinitamente superiore ad
esse. Lucifero lo dimostra: era l’essere più perfetto,
ma per la sua superbia, che lo staccò da Dio, rimase imperfetto e fu precipitato nell’inferno. La vista
umana è finita, non può vedere tutto. Essa penetra
nella giustizia eterna di Dio come l’occhio nel mare.
Dalla riva vede facilmente il fondo, ma in mare aperto non lo vede. Eppure il fondo del mare c’è, ma
lo nasconde alla vista il fatto che è profondo. Dopo
questa premessa l’aquila riferisce e quindi affronta il
dubbio di Dante. Il poeta diceva: “Un uomo nasce
sulle rive dell’Indo e qui nessuno parla di Cristo, né
chi legge né chi scrive. Tutti i suoi desideri e i suoi
gesti sono buoni, per quanto la ragione umana possa
giudicare, ed egli è senza peccato nelle parole come
nelle azioni. Costui muore senza essere stato battezzato e senza aver la fede. Che giustizia è quella che
lo condanna al limbo? Qual è la sua colpa, se non
crede?” L’aquila lo rimprovera: non si può giudicare
a mille miglia di distanza, se la vista non arriva a
una spanna! E ricorda che Dio, che è Sommo Bene,
non si è mai allontanato dal Bene, da Se stesso. E
tutto ciò, che fa conforme alla sua volontà, è giusto:
nessun bene creato la attira a sé, ma è essa, la sua
volontà, che determina il Bene, illuminandolo con la
sua grazia! Ruotando in volo, l’aquila cantava e diceva che, come Dante non comprende le parole che
gli rivolge, così il giudizio eterno di Dio è incomprensibile per i mortali. Quindi afferma che in cielo
non salì mai chi non credette in Cristo, prima o dopo
che fosse crocifisso; e che molti, che gridano “Cristo, Cristo!”, nel giorno del giudizio saranno molto
meno vicini a Lui di chi non lo ha conosciuto. Infine
se la prende con i re cristiani che conoscono la fede
nel vero Dio, ma la ignorano e lancia un’invettiva
durissima contro di essi.

Canto XX: cielo sesto, Giove; spiriti giusti; l’aquila
tace e gli spiriti cantano; gli spiriti della pupilla; anche i pagani si salvano; l’imperatore Traiano e il troiano Rifeo
L’aquila, il simbolo dell’Impero e dei suoi governanti, tace con il becco, le luci diventano più luminose e cominciano altri canti. Poi essa riprende a
parlare. Invita Dante a fissare la sua pupilla, dove
sono le anime più nobili: re David, che trasportò
l’Arca Santa di città in città, poi l’imperatore Traiano, che consolò la vedovella facendole giustizia per
il figlio ucciso, Ezechia, re di Gerusalemme, che aspettò la morte con un atto sincero di penitenza,
l’imperatore Costantino, che, spinto da una buona
intenzione (che però diede un cattivo frutto), portò
le leggi e l’aquila imperiale in Oriente, per cedere
Roma al papa, re Guglielmo il Buono, che è rimpianto dal regno di Napoli e di Sicilia, il troiano Rifeo, che nessuno prevedrebbe salvo. Dante, visibilmente sorpreso, chiede in che modo due pagani possano essersi salvati. Alla sua domanda le anime dei
beati sfavillano di gioia e rispondono: essi non morirono come pagani, ma come cristiani: Rifeo credendo fermamente in Cristo venturo e Traiano credendo
fermamente in Cristo già venuto. Papa Gregorio
Magno pregò per Traiano, l’imperatore ritornò in
vita per breve tempo, credette in Cristo, poi morì e
si salvò. Da vivo Rifeo per la grazia divina pose tutto il suo amore nella giustizia. Perciò Dio gli aprì
gli occhi alla nostra redenzione futura. Egli credette
in essa e da quel momento abbandonò la religione
pagana. La fede, la speranza e la carità gli diedero il
battesimo più di mille anni prima che esso fosse istituito. La volontà di Dio è ben lontana dagli sguardi
dei mortali, che non vedono interamente neanche la
Causa Prima. Quindi il becco dell’aquila invita gli
uomini a non aver fretta a giudicare. Essi, che pur
vedono in Dio, non conoscono ancora tutti gli eletti.
Mentre l’aquila parla, Dante vede le luci di Traiano
e Rifeo che brillano all’unisono come il battere degli occhi.
Canto XXI: cielo settimo, Saturno, spiriti contemplanti; la salita al cielo di Saturno; la scala degli
spiriti contemplanti; un beato si ferma a parlare con
Dante; l’imperscrutabilità dei disegni di Dio; Pier
Damiani parla della sua vita e del suo ordine; condanna i monaci che si sono allontanati dalla regola;
e lancia un’invettiva contro gli ecclesiastici
Beatrice dice che non sorride, altrimenti gli occhi di
Dante sarebbero come colpiti da un fulmine: sono
saliti al settimo cielo, quello di Saturno. Il poeta fissa gli occhi e vede una scala scintillante, che saliva
verso l’alto, tanto che non riusciva a vederne la fine.
Per i gradini scendevano innumerevoli anime sfavillanti. Uno spirito si ferma vicino ad essi, facendosi
più luminoso. Beatrice invita il poeta a parlare.
Dante chiede all’anima perché si è avvicinata e perché in questo cielo tace la musica del paradiso, che
negli altri cieli suona così devota. Lo spirito risponde che essi non cantano per la stessa causa per cui
Beatrice non ha sorriso. Ed egli è sceso giù per i 
Divina commedia. Paradiso, a cura di Pietro Genesini 105
gradini della scala per festeggiarlo, con parole e con
la luce che lo avvolge. Dante capisce che il libero
amore di carità spinge le anime di questo cielo ad
eseguire i disegni di Dio. Ma fa fatica a capire, perché soltanto essa è stata destinata a incontrarlo. La
luce si mette a ruotare intorno a sé, quindi risponde
che egli è illuminato dalla luce di Dio, tanto da vedere Dio. Ma che nemmeno quel serafino, che più
fissa l’occhio in Lui, potrebbe rispondere alla sua
domanda, poiché quel che il poeta chiede si sprofonda a tal punto nell’abisso del giudizio divino, che
nessuna creatura può pensare di raggiungerlo. Se essi, che sono illuminati dalla luce divina, non riescono a capire i disegni di Dio, a maggior ragione è incapace di farlo chi sulla Terra è immerso nell’oscurità. Perciò Dante abbandona la questione e si
limita a domandare umilmente chi fu. Lo spirito risponde che sugli Appennini sorge una cima chiamata
Catria, sotto la quale è consacrato un eremo che di
solito è dedicato al culto di Dio. Qui si dedicò al
servizio di Dio, contento di quella vita contemplativa. Allora quel chiostro mandava molte anime a quei
cieli, ora non lo fa più. In quel luogo fu Pier Damiani, invece fu Pietro Peccatore nel monastero di Nostra Signora a Ravenna, sul mare Adriatico. Gli era
rimasto poco da vivere, quando fu chiamato a indossare il cappello cardinalizio. A questo punto lancia
una durissima invettiva contro gli ecclesiastici: Pietro e Paolo andarono a predicare magri e scalzi,
mangiando il cibo offerto da chi li ospitava. Ora i
moderni pastori vogliono servi che li sorreggano,
tanto sono pesanti, e che alzino loro lo strascico di
dietro. Con i loro mantelli coprono i cavalli, così
che due bestie vanno sotto una pelle. A queste parole numerose anime che scendevano i gradini della
scala vengono intorno alla luce di Pier Damiani e si
fermano, poi lanciano un grido così alto, come un
rumore di tuono, che il poeta non riesce a comprendere.
Canto XXII: cielo settimo, Saturno, spiriti contemplanti; il canto dei beati; Benedetto e il suo ordine;
poi cielo ottavo, Stelle Fisse, spiriti trionfanti;
Dante e Beatrice salgono alla costellazione dei Gemelli; il poeta osserva la Terra e i pianeti
Il poeta è colpito dal canto dei beati. Beatrice gli
dice che, se lo avesse compreso interamente, avrebbe conosciuto la giusta punizione divina contro gli
ecclesiastici corrotti, a cui assisterà prima di morire.
L’anima più luminosa di quegli spiriti si avvicina al
poeta e risponde alla sua muta domanda: è Benedetto da Norcia, è vissuto come eremita, ha fondato
numerosi monasteri, ai quali ha dato la regola Ora et
labora, ed ha cacciato i culti pagani da Montecassino, dove ha posto il centro del suo ordine. Con lui
sono Macario e Romoaldo e gli altri confratelli, che
restarono fedeli alla regola. Il poeta chiede al santo
di vedere il suo vero aspetto. Questi risponde che il
suo desiderio sarà realizzato soltanto nell’ultimo
cielo, a cui lo porta quella scala che ha davanti agli
occhi. Essa è la stessa scala che il patriarca Giacobbe vide in sogno, percorsa da una moltitudine di angeli che la salivano e la scendevano. Poi il monaco
si lamenta della corruzione che ha invaso i suoi monasteri, che sono ormai divenuti spelonche di ladroni, poiché i monaci si preoccupano unicamente delle
rendite del monastero, che invece appartengono ai
poveri. Ma contro di essa interverrà direttamente
Dio. E ritorna alla sua compagnia. Poi Dante e Beatrice iniziano a salire la scala. In un attimo si trovano nella costellazione dei Gemelli, proprio quella
sotto la quale egli è nato. Beatrice lo invita a guardare in basso, per vedere la terra, quella piccola aia
che ci fa tanto feroci. Il poeta guarda la Terra, che
ha un aspetto meschino, e i sette pianeti che girano
intorno ad essa. Poi rivolge gli occhi alla donna.
Canto XXIII: cielo ottavo, Stelle Fisse; spiriti
trionfanti; i beati redenti dal trionfo di Cristo; Dante guarda, ma non sa ricordare; Cristo e Maria salgono al cielo; i beati cantano O Regina del cielo
Beatrice indica a Dante i beati redenti dalla morte e
resurrezione di Cristo. Il poeta vede migliaia di luci,
dominate dalla luce di Cristo, che le supera tutte
con la sua intensità. Poi la donna invita il poeta a
guardarla, perché ora i suoi occhi sono capaci di farlo. Ma il volto di Beatrice è indescrivibile. Quindi
la donna lo invita a guardare Cristo, la Vergine e i
beati. Il poeta ascolta l’invito. Cristo gli appare tutto
sfolgorante. Sotto di Lui sono le schiere dei beati.
Poi Cristo sale all’empìreo. Dante può così fissare
gli occhi sulla Vergine, la cui luce splendeva più di
quella di tutti i beati. Su di essa l’arcangelo Gabriele discende dal cielo sotto forma di corona luminosa
e le circonda il capo, quindi elogia Colei che ha
concepito lo stesso Dio. Sùbito dopo i beati cantano
il nome di Maria. Essa poi sale al cielo seguendo
suo Figlio. I beati allora cantano O Regina del cielo.
Qui in cielo essi stanno ottenendo il premio che si
acquista sulla Terra versando lacrime e disprezzando i beni mondani. Qui, sotto Cristo e con i beati
dell’Antico e Nuovo testamento, Pietro, che tiene le
chiavi del paradiso, trionfa per la vittoria sul peccato.
Canto XXIV: cielo ottavo, Stelle Fisse; spiriti
trionfanti; Beatrice invita gli spiriti a rispondere a
Dante; Pietro esamina Dante sulla fede; la professione di fede del poeta; Pietro è soddisfatto delle
risposte
Beatrice intercede per Dante presso i beati e presso
Pietro, affinché lo esamini nella fede. Lo spirito si
avvicina al poeta danzandogli intorno, poi gli chiede
che cos’è la fede per un cristiano. Dante risponde
che è sostanza delle cose che speriamo ed argomento delle cose che non appaiono ai nostri sensi. Il santo chiede poi chiarimenti: perché essa è sostanza e
argomento. Il poeta risponde: è sostanza (=fondamento) perché su di essa si fondano le cose che speriamo (la resurrezione della carne e la vita eterna); e
argomento (=prova) perché da essa argomentiamo le 
Divina commedia. Paradiso, a cura di Pietro Genesini 106
cose che non appaiono ai nostri sensi. Poi fa ancora
altre domande: se il poeta ha la fede (risposta positiva), dove l’ha attinta (dalle Sacre scritture, ispirate
dallo Spirito Santo) e quali prove dimostrano che la
sua fede è vera (i miracoli fatti dagli apostoli di cui
si parla nei Vangeli e, se non si presta fede ad essi,
il miracolo più grande che il mondo pagano si sia
convertito senza miracoli). Ad ogni domanda il poeta risponde correttamente. Così alla fine dell’esame
il santo si congratula con lui.
Canto XXV: cielo ottavo, Stelle Fisse; spiriti trionfanti; Dante spera che il poema gli permetta di ritornare a Firenze; Giacomo è accolto con gioia da Pietro; Beatrice prega Giacomo di esaminare il poeta
sulla speranza; risponde lei alla prima domanda;
l’arrivo di Giovanni l’evangelista
Dante spera che il poema sacro, al quale han posto
mano cielo e Terra e che lo ha affaticato per molti
anni, vinca la crudeltà che lo chiude fuori di Firenze, così egli cingerà l’alloro poetico sul fonte battesimale. Un altro spirito si avvicina. Beatrice lo presenta: è Giacomo, per cui sulla Terra si va in pellegrinaggio a Santiago de Compostela. Giacomo e
Pietro hanno reciproche manifestazioni di giubilo.
La donna lo prega d’interrogare Dante sulla speranza. La luce di Giacomo esulta, poi chiede che cos’è
la speranza, in quale grado la possiede e da dove gli
è venuta. Beatrice risponde alla prima domanda: la
Chiesa militante non ha nessun altro figlio con più
speranza di Dante, perciò gli è concesso di venire
dall’esilio terreno alla patria celeste prima della
morte. Dante risponde alle altre due domande: a) la
speranza è l’attesa certa della gloria futura in paradiso, che è prodotta dalla grazia divina e dai meriti
acquisiti; b) questa risposta gli è venuta da David,
che nei Salmi cantò la grandezza di Dio, e
dall’Epistola dello stesso Giacomo, che lo ha riempito di quella virtù. Allora l’apostolo gli chiede che
cosa la speranza gli promette. Dante risponde che
l’Antico e il Nuovo Testamento indicano il fine ultimo, la beatitudine eterna, delle anime che Dio si è
fatto amiche. Lo testimoniano sia il profeta Isaia sia
Giovanni l’evangelista, suo fratello, che lo rivelò
nell’Apocalisse. Una voce canta “Sperino in Te” e
tutte le corone di beati rispondono danzando. Poi
una luce si avvicina a quelle di Pietro e Giacomo, e
canta e danza con loro. Beatrice la presenta: è Giovanni l’evangelista, che nell’ultima cena posò il capo sul petto di Cristo e che dalla croce fu scelto per
essere il nuovo figlio di Maria. Dante è abbagliato
dalla luce del nuovo arrivato. Giovanni dice che non
si deve abbagliare: il suo corpo è rimasto sulla Terra
e resterà lì con tutti gli altri, finché il numero dei
beati uguaglierà quello fissato dai decreti di Dio:
sono saliti in cielo con l’anima e il corpo soltanto
Cristo e Maria. Alle parole dell’apostolo le tre luci
fermano la danza e il canto. Il poeta si volta per vedere Beatrice, ma è accecato e non la vede, anche se
è vicino a lei.
Canto XXVI: cielo ottavo, Stelle Fisse; spiriti
trionfanti; Giovanni esamina Dante sulla carità; e
sulle radici della carità; Beatrice gli restituisce la
vista; Dante pone quattro domande ad Adamo; Adamo risponde
La fiamma di Giovanni rassicura Dante: non ha perso la vista, la riacquisterà guardando Beatrice. Poi
lo invita a dirgli verso dove si dirige la sua anima. Il
poeta risponde che la sua anima va verso il Bene
Supremo, Dio, che allieta la corte dei beati, poiché
Egli è il principio e la fine di tutto ciò che l’Amore
di carità gli insegna in modo ora più lieve ora più
forte. L’apostolo allora lo invita a chiarire la risposta e a dire chi indirizzò il suo buon volere verso la
carità. Dante risponde che l’amore di carità si è impresso in lui attraverso argomenti razionali come attraverso l’autorità delle Sacre Scritture, che sono
state ispirate da Dio. E Dio, non appena è compreso,
subito accende amore verso di Sé. Perciò verso Dio,
più che verso altri beni, deve muoversi la mente di
chi comprende quest’argomentazione. Aristotele poi
gli ha mostrato che Dio è il primo amore di tutte le
sostanze eterne. Glielo ha spiegato anche l’autore
dell’Esodo, Dio, che, parlando di sé, dice a Mosè:
“Io ti farò vedere ogni bene”. E glielo spiega lo stesso apostolo, che nel Vangelo parla del mistero
dell’Incarnazione. Giovanni concorda, poi pone
un’altra domanda: se ci sono altri motivi che lo fanno volgere verso Dio-carità. Dante risponde indicandone alcuni: l’esistenza del mondo e la propria
esistenza, la morte di Cristo per la sua salvezza, la
virtù della speranza, la conoscenza delle Sacre
Scritture che lo hanno portato all’amore verso i beni
celesti. Non appena tace, Beatrice e gli altri beati
cantano con grande dolcezza «Santo, santo, santo!»
Poi con lo sguardo la donna guarisce la vista del poeta, che diventa più potente. Dante domanda subito
chi è il quarto lume che si è aggiunto. La donna risponde che è Adamo, il padre di tutte le genti. Il poeta sente l’impulso di porgli quattro domande: quanto tempo è passato da quando Dio lo creò; quanto
tempo rimase nel paradiso terrestre; che cosa sdegnò
Dio; quale lingua egli inventò e poi parlò. Adamo
risponde: a) la causa dell’esilio sulla Terra non fu la
mela che mangiarono, ma l’infrazione dei limiti che
Dio pose loro; b) visse 930 anni, rimase nel limbo
per 4.302 anni [e dall’ascesa al cielo al 1300 sono
passati altri 1.266 anni, per un totale di 6.498 anni];
c) la lingua che egli parlò era già scomparsa prima
della costruzione della Torre di Babele, perché essa
cambia, sotto l’influsso del cielo, a seconda delle
preferenze degli uomini; d) rimase nel paradiso terrestre dalle sei del mattino fino alle tredici, sette
ore.
Canto XXVII: dal cielo delle Stelle Fisse al Primo Mobile; l’inno alla Santissima Trinità; l’invettiva di
Pietro contro la corruzione della Chiesa; l’ascesa
dei beati; la salita al Primo Mobile; Beatrice parla
del cielo nono e condanna la cupidigia degli uomini 
Divina commedia. Paradiso, a cura di Pietro Genesini 107
I beati iniziarono a cantare l’inno alla Santissima
Trinità. Dante è inebriato da ciò che vede e sente:
quella dei beati era la vita completa fatta d’amore e
di pace, che soddisfaceva tutti i desideri. La luce di
Pietro incomincia a farsi più vivace e lancia una durissima invettiva contro la corruzione della Chiesa.
Accusa papa Bonifacio VIII di usurpare il suo posto
e di aver fatto del luogo della sua morte una cloaca
del sangue di lotte fratricide, della puzza della corruzione e dei vizi, perciò il demonio nell’inferno è
soddisfatto. Mentre parla, Pietro cambia colore, seguìto da tutti gli altri spiriti. Poi continua: la Chiesa
non fu nutrita con il sangue dei martiri per essere usata ad accumulare oro, ma per acquistare quella vita beata. Egli e gli altri papi non vollero che il popolo cristiano sedesse in parte a destra e in parte a sinistra dei loro successori; né che le chiavi che gli furono concesse divenissero simbolo su vessilli che
combattessero altri cristiani; né che la sua immagine
comparisse sul sigillo di privilegi venduti e falsificati, che lo fanno spesso arrossire e sfavillare di sdegno. Quindi accusa Giovanni XXII di Cahors e Clemente V di Guascogna di bere il sangue dei martiri
derubando e infangando la Chiesa. Ma egli prevede
che la Provvidenza divina interverrà presto contro
tale corruzione. Quindi invita Dante a dire quello
che egli ha detto, quando tornerà sulla Terra. Poi le
fiammelle degli spiriti trionfanti, che si erano trattenuti qui con Beatrice e il poeta, si mettono a fioccare verso l’alto. Beatrice dice a Dante di guardare
verso il basso, così vedeva quanto aveva ruotato quel
cielo: si erano mossi di 90° ed egli vedeva lo stretto
di Gibilterra. Il poeta guarda poi Beatrice, bella più
che mai. E la virtù, che esce dagli occhi della donna, lo strappa via dall’ottavo cielo e dalla costellazione dei Gemelli e lo spinge nel Primo Mobile, il
cielo più veloce di tutti. Beatrice descrive il cielo
nono, che come tutti gli altri gira intorno alla Terra,
quindi condanna con forza la cupidigia degli uomini. La fede e l’innocenza si ritrovano soltanto nei
fanciulli, poi esse fuggono via, prima dell’adolescenza. La corruzione è tanto estesa, che sulla Terra
non c’è chi governi, perciò l’umana famiglia va fuori strada. Ma in futuro interverrà la Provvidenza, che
stroncherà la corruzione e raddrizzerà il percorso
dell’umanità.
Canto XXVIII: cielo nono, Primo Mobile, cori angelici; la prima visione di Dio; il rapporto tra Dio,
cori angelici e sfere celesti; la gerarchia dei cori angelici; la teoria di Dionigi l’areopagita
Beatrice svela a Dante il vero, che si contrapponeva
alla vita presente dei mortali. Il poeta ricorda però
soltanto di aver guardato nei occhi della donna. Poi
volge gli occhi nel Primo Mobile e vede un punto
(=Dio) che emanava una luce tanto intensa, che per
la sua intensità sono costretti a chiudersi gli occhi
che ne sono colpiti. Intorno a quel punto ruotavano
nove cerchi di fuoco. Il più lontano girava più lentamente e aveva un colore meno intenso. Beatrice
invita Dante ad ammirare quel punto (=Dio), da cui
dipende il cielo e tutta la natura. Nel mondo sensibile però si può vedere che le sfere celesti sono tanto
più perfette quanto più esse sono lontane dalla Terra. Allora il poeta ha un dubbio: come mai modello
e copia non concordano. La donna gli risponde che
nessuno ha mai tentato di rispondere alla domanda e
poi risponde. Le sfere celesti sono grandi o piccole a
seconda della maggiore o minore forza angelica che
le muove. Un maggior bene produce maggiori influssi benefici, e un corpo più grande assorbe più influssi benefici. Il Primo Mobile, che trascina con sé
tutto l’universo, corrisponde al cerchio che più arde
di carità e più conosce Dio. Perciò Dante, se confronta l’intelligenza angelica e non l’ampiezza apparente delle sostanze che appaiono rotonde, vedrà
questa mirabile corrispondenza tra cielo e intelligenza angelica: il cielo più grande ha un’intelligenza angelica ancora più grande e un cielo più piccolo ha un’intelligenza angelica ancora più piccola.
Il poeta è contento della risposta. I cori angelici sfavillano come un ferro che sprizza scintille, ed erano così numerosi da superare mille volte il raddoppio di ogni casella degli scacchi. La donna descrive
la gerarchia degli angeli: i serafini e i cherubini, poi
i troni, quindi le dominazioni, le virtù e le potestà,
poi i principati e gli arcangeli, infine gli angeli. Afferma che Dionigi l’Areopagita descrisse correttamente i cori angelici come ha ora fatto lei. Gregorio
Magno invece si allontanò da lui, ma non appena
vide con i suoi occhi l’errore che aveva fatto cambiò
idea. Sulla Terra nessuno scoprì verità così profonde, perché Dionigi le apprese da Paolo, che le vide
in cielo.
Canto XXIX: cielo nono, Primo Mobile, cori angelici; Beatrice parla degli angeli; la creazione degli
angeli; angeli ribelli e angeli fedeli a Dio; gli errori
sugli angeli nelle università; invettiva contro i predicatori che vendono indulgenze; il numero degli
angeli
Beatrice tace per un momento, guardando fisso nel
punto luminoso, Dio, che aveva vinto gli occhi del
poeta. Poi inizia a rispondere alle sue domande silenziose sugli angeli che aveva visto in Dio. Dio
crea gli angeli per dispiegare il suo amore, li crea
perfetti e li crea nello stesso istante senza distinzione di tempo tra atto creativo e suo effetto. Girolamo
sostiene che gli angeli furono creati prima di diventare intelligenze motrici dei cieli, ma si sbaglia, perché in molti punti le Sacre scritture, che sono ispirate dallo Spirito Santo, dicono diversamente. Quasi
subito una parte degli angeli si ribellò, mentre
l’altra rimase fedele a Dio. La causa della ribellione
fu la superbia di Lucifero. Gli angeli rimasti fedeli
riconobbero umilmente d’essere stati creati da Dio,
perciò la loro visione di Dio fu accresciuta. Nelle
scuole teologiche (=università) si dice che gli angeli
intendono, ricordano e vogliono. Ma ciò è sbagliato,
perché essi fissano continuamente Dio, a cui nulla
rimane nascosto, e non hanno bisogno di ricordare.
Poi Beatrice lancia una durissima invettiva contro i 
Divina commedia. Paradiso, a cura di Pietro Genesini 108
predicatori che forzano le parole delle Sacre Scritture, per mettersi in mostra agli occhi dei fedeli. E
forniscono interpretazioni sottili e fantasiose, piene
di motti e lazzi, che suscitano risate, e dimenticano
il Vangelo. In tal modo i fedeli escono di chiesa nutriti di vento. Cristo non disse ai suoi primi discepoli: “Andate e predicate al mondo ciance!”, ma diede
loro un fondamento veritiero. Ora nei loro cappucci
si annida l’uccello del demonio e il popolo, se lo
vedesse, capirebbe subito quanto valgono poco le
indulgenze in cui tanto confida. Di queste prediche
ingrassa il porco di sant’Antonio abate e molti altri,
che sono ancora più porci, perché hanno concubine e
figli e perché pagano con una moneta che non è stata
coniata (=le false indulgenze).
Canto XXX: cielo decimo, empìreo, la rosa dei beati; la scomparsa dei cori angelici e del punto luminoso; la bellezza di Beatrice; la salita all’empìreo; il
fiume di luce; la candida rosa; il trono vuoto di Arrigo VII di Lussemburgo
Dante vede scomparire i cori angelici e il punto luminoso (=Dio), e ritorna a guardare Beatrice. La
donna è divenuta bella più che mai, così egli pensa
che soltanto il suo creatore possa godere completamente della sua bellezza. Beatrice avverte Dante
che hanno lasciato il Primo Mobile, il cielo più esteso, e che sono entrati nell’empìreo, che è fatto di pura luce. Qui vedrà gli angeli e i beati del paradiso.
La vista del poeta diventa più potente, oltre l’umano, ed egli vede un fiume di luce, in cui entrano ed
escono faville. La donna dice che quel fiume di luce
e gli angeli che vi entrano ed escono sono un’anticipazione della sua beatitudine futura, perché egli
non ha ancora la vista adeguata. Il lungo fiume diviene circolare e il poeta può vedere la rosa dei beati, che riunisce le due corti del cielo, quella degli
angeli e quella dei beati. La rosa è più grande
dell’orbita del Sole ed è costituita da migliaia di
gradinate, occupate da coloro che sono morti e che
sono ritornati in cielo. La sua vista non si smarriva
per l’ampiezza e l’altezza della rosa, ma percepiva
interamente la quantità e la qualità di quella beatitudine. Lì, nell’empìreo, dove Dio governa direttamente, le leggi naturali non hanno alcun valore. Poi
la donna lo conduce nel centro luminoso della rosa e
gli fa notare che i posti sono quasi tutti occupati. In
un seggio vuoto è posta la corona dell’imperatore
Arrigo VII, che verrà a raddrizzare l’Italia, ma sarà
ostacolato dalla cupidigia e dall’ostilità di papa
Clemente V. Questi però resterà papa per poco tempo, perché finirà tra i simoniaci e caccerà in giù Bonifacio VIII.
Canto XXXI: cielo decimo, empìreo, la rosa dei
beati; gli angeli in volo e la rosa dei beati; Dante
contempla la rosa; Bernardo prende il posto di Beatrice; Dante ringrazia Beatrice; Bernardo rivela il
suo compito; Dante guarda la regina del cielo
Dante vede la candida rosa dei beati, salvati dal
sangue di Cristo. Sopra di loro volavano senza interruzione gli angeli. I loro volti erano rossi come la
fiamma viva, le ali erano d’oro e le vesti erano così
bianche che nessuna neve arriva a quel candore. Ma
la loro presenza non impediva di vedere le schiere
dei beati. La gente dell’Antico e del Nuovo testamento aveva il volto e l’amore rivolto verso un’unica direzione, la Trinità divina. Dante è stupefatto
della visione molto più dei barbari che vedevano la
città di Roma. Guarda tutto il paradiso, poi si rivolge alla sua donna per sciogliere alcuni dubbi. Ma, al
suo fianco, non vede Beatrice, bensì un vecchio vestito di bianco come tutti i beati, che dagli occhi e
dalle guance diffondeva una benevola letizia. Chiede allora dov’è Beatrice. Il vecchio risponde che la
donna lo ha chiamato dal suo seggio. E gliela indica. Il poeta si rivolge a Beatrice e la ringrazia perché è scesa nel limbo a chiedere aiuto a Virgilio,
perché l’ha guidato dalla cima del purgatorio fino
alla rosa dei beati e perché lo ha fatto uscire dalla
schiavitù del peccato. Il beato si presenta, è Bernardo di Chiaravalle, e rivela il suo compito: aiutare il
poeta a guardare la luce divina. Ma, per farlo, hanno
bisogno dell’aiuto della Vergine. Quindi lo invita a
guardare la regina del cielo. Il seggio della Vergine
si illumina. Lei sorride. Ma Dante non riesce a descriverne la sua bellezza. Vedendo che il poeta
guarda la Vergine, anche Bernardo rivolge i suoi
occhi a Lei.
Canto XXXII: cielo decimo, empìreo, la rosa dei
beati; Bernardo indica i beati della candida rosa; i
bambini; la condizione dei bambini nel tempo; Dante contempla la Vergine; i grandi personaggi della
candida rosa; Bernardo intercede per Dante
Bernardo inizia subito a svolgere la sua funzione di
guida e indica i beati della candida rosa. Inizia con
coloro che credettero in Cristo venturo: Eva, Rachele accanto a Beatrice, poi Sara, Rebecca, Giuditta, Ruth, che fu la bisnonna di re David, e altre donne ebree. Poi dalla parte opposta indica coloro che
credettero in Cristo venuto: Giovanni Battista, Agostino d’Ippona, Benedetto da Norcia, Francesco
d’Assisi e altri beati. Tra le due schiere ci sono i
bambini, che sono saliti al cielo prima di poter decidere e perciò per merito altrui. Nei primi secoli del
genere umano, per avere la salvezza eterna, con
l’innocenza bastava la fede dei genitori. In séguito
fu necessario che i maschi innocenti acquistassero
meriti con la circoncisione. Ma, quando venne il
tempo della grazia, i bambini non battezzati andarono nel limbo. Poi Dante guarda la Vergine, intorno
alla quale volano gli angeli, in particolare l’arcangelo Gabriele, che le annunciò che sarebbe divenuta
Madre di Dio. Bernardo indica altri beati: Adamo,
alla sua destra Pietro, che ebbe le chiavi del regno
dei cieli, accanto ad Adamo siede Mosè, che guidò
il popolo ebreo nel deserto, di fronte a Pietro siede
Anna, contenta di contemplare la figlia Maria, di
fronte ad Adamo siede Lucia, che mosse Beatrice a 
Divina commedia. Paradiso, a cura di Pietro Genesini 109
correre in suo aiuto nella selva oscura. Quindi Bernardo invita Dante a chiedere l’intercessione della
Vergine e per il poeta rivolge una preghiera a Maria.
Canto XXXIII: cielo decimo, empìreo; la rosa dei
beati; l’invocazione di Bernardo alla Vergine; il desiderio del poeta è esaudito; Dante sprofonda in Dio;
l’inadeguatezza del linguaggio umano; Dio uno e
trino e la doppia natura di Cristo; l’intervento di Dio
e l’estasi
Bernardo si rivolge alla Vergine e, con tutti i santi e
con Beatrice, la implora affinché liberi Dante da
ogni passione terrena, abbia la visione di Dio e conservi sani e santi i suoi affetti dopo tale visione. Gli
occhi di Maria prima si rivolgono a Bernardo, poi si
levano verso Dio e ottengono che la preghiera sia
esaudita. Dante allora volge i suoi occhi verso Dio e
si sprofonda sempre più nella sua luce infinita. La
memoria non può ricordare tutto, ma neanche poco
di ciò che ha visto, perché Dio è ineffabile e le nostre parole e la nostra mente sono troppo limitate per
comprenderlo. Il poeta però cerca ugualmente di esprimere con le parole ciò che ha visto, affinché gli
uomini capiscano quanto Dio è superiore a tutto ciò
che esiste. La sostanza divina gli appare in sé sempre la stessa, semplicissima e immutabile sotto forma
di tre cerchi di tre colori distinti e di uguale ampiezza: il Padre, il Figlio e lo Spirito Santo. Nel secondo cerchio appare come la natura umana e la natura divina di Cristo si uniscano. Ma le forze del poeta non possono andare oltre, se non che la sua mente è colpita da una luce abbagliante, che soddisfa il
suo desiderio di vedere il mistero divino. A questo
punto alla sua fantasia vengono meno le forze, ma
ormai il suo desiderio e la sua volontà sono mossi da
Dio, l’amore che muove il Sole e le altre stelle.
Canto I
La gloria di colui che tutto move
per l’universo penetra, e risplende
in una parte più e meno altrove.
 1
Nel ciel che più de la sua luce prende
fu’ io, e vidi cose che ridire
né sa né può chi di là sù discende;
 4
perché appressando sé al suo disire,
nostro intelletto si profonda tanto,
che dietro la memoria non può ire.
 7
Veramente quant’io del regno santo
ne la mia mente potei far tesoro,
sarà ora materia del mio canto.
10
O buono Appollo, a l’ultimo lavoro
fammi del tuo valor sì fatto vaso,
come dimandi a dar l’amato alloro.
13
Infino a qui l’un giogo di Parnaso
assai mi fu; ma or con amendue
m’è uopo intrar ne l’aringo rimaso.
16
Entra nel petto mio, e spira tue
sì come quando Marsia traesti
de la vagina de le membra sue.
19
O divina virtù, se mi ti presti
tanto che l’ombra del beato regno
segnata nel mio capo io manifesti,
22
vedra’mi al piè del tuo diletto legno
venire, e coronarmi de le foglie
che la materia e tu mi farai degno.
25
Sì rade volte, padre, se ne coglie
per triunfare o cesare o poeta,
colpa e vergogna de l’umane voglie,
28
che parturir letizia in su la lieta
delfica deità dovria la fronda
peneia, quando alcun di sé asseta.
31
Poca favilla gran fiamma seconda:
forse di retro a me con miglior voci
si pregherà perché Cirra risponda.
34
Surge ai mortali per diverse foci
la lucerna del mondo; ma da quella
che quattro cerchi giugne con tre croci,
37
con miglior corso e con migliore stella
esce congiunta, e la mondana cera
più a suo modo tempera e suggella.
40
Fatto avea di là mane e di qua sera
tal foce, e quasi tutto era là bianco
quello emisperio, e l’altra parte nera,
43
quando Beatrice in sul sinistro fianco
vidi rivolta e riguardar nel sole:
aquila sì non li s’affisse unquanco.
46
E sì come secondo raggio suole
uscir del primo e risalire in suso,
pur come pelegrin che tornar vuole,
49
così de l’atto suo, per li occhi infuso
ne l’imagine mia, il mio si fece,
e fissi li occhi al sole oltre nostr’uso.
52
Molto è licito là, che qui non lece
a le nostre virtù, mercé del loco
fatto per proprio de l’umana spece.
55
Io nol soffersi molto, né sì poco,
ch’io nol vedessi sfavillar dintorno,
com’ferro che bogliente esce del foco;
58
1. La gloria di colui (=Dio), che muove tutto, per
l’universo penetra e risplende più in una parte e meno altrove. 4. Io fui nel cielo (=l’empìreo), che più
prende della sua luce, e vidi cose, che né sa né può
ridire chi discende di lassù, 7. perché il nostro intelletto, avvicinandosi al suo desiderio, si sprofonda
tanto, che la memoria non gli può andar dietro. 10.
Ma quanto del santo regno (=il paradiso) io potei far
tesoro nella mia memoria sarà ora materia del mio
canto. 13. O buon Apollo, all’ultimo lavoro fammi
così fatto vaso del tuo valore [poetico], come comandi per dare l’amato alloro. 16. Fin qui mi bastò
un giogo di Parnaso (=le muse); ma ora mi è necessario entrare con ambedue (=le muse e Apollo)
nell’impresa rimasta. 19. Entra nel mio petto, e spira
tu così, come quando traesti Marsia dalla vagina
delle sue membra. 22. O divina virtù, se ti concedi
tanto a me, che io manifesti l’ombra (=quell’immagine imperfetta) del beato regno, che è segnata
nel mio capo, 25. mi vedrai venire al piè del tuo diletto legno (=l’alloro) e incoronarmi delle foglie,
che la materia [del canto] e tu mi farete degno. 28.
Così rare volte, o padre, se ne coglie per celebrare il
trionfo di un imperatore o di un poeta, per colpa ed
a vergogna della volontà degli uomini, 31. che la
fronda peneia (=l’alloro) dovrebbe generar letizia in
te, o lieto dio di Delfi, quando essa produce sete
(=desiderio) di sé in qualcuno. 34. Ad una piccola
favilla segue una gran fiamma: forse dietro a me si
pregherà con voci migliori, affinché Cirra (=Apollo)
risponda. 37. La lucerna del mondo (=il sole) sorge
per i mortali da diversi punti [dell’orizzonte], ma da
quello, che unisce quattro cerchi con tre croci, 40.
esce congiunta con miglior corso (=perché inizia la
primavera) e con migliore stella (=la costellazione
dell’Ariete), e dispone e impronta di sé con più efficacia la materia del mondo. 43. Vicino a quel punto
aveva fatto di là (=nell’emisfero australe, del purgatorio) mattina e di qua (=nell’emisfero settentrionale, il nostro) sera, e quell’emisfero era là tutto bianco (=illuminato) e l’altra parte era nera, 46. quando
vidi Beatrice volta sul fianco sinistro e riguardare
nel sole: nessun’aquila vi affisse mai così [gli occhi]. 49. E, come il raggio riflesso suole uscire dal
raggio incidente e risalire in alto, proprio come il
pellegrino che vuole ritornare; 52. così dal suo atto,
entrato per gli occhi nella mia [facoltà] immaginativa, nacque il mio, e fissai gli occhi nel sole oltre i
nostri limiti. 55. Là sono possibili molte cose, che
qui non sono possibili alle nostre facoltà, grazie al
luogo fatto [da Dio] come proprio della specie umana. 58. Io non sostenni a lungo [la vista del sole], ma
neppure così poco, che io non lo vedessi sfavillare
intorno, come ferro che esce rovente dal fuoco. 
Divina commedia. Paradiso, a cura di Pietro Genesini 5
e di sùbito parve giorno a giorno
essere aggiunto, come quei che puote
avesse il ciel d’un altro sole addorno.
61
Beatrice tutta ne l’etterne rote
fissa con li occhi stava; e io in lei
le luci fissi, di là sù rimote.
64
Nel suo aspetto tal dentro mi fei,
qual si fé Glauco nel gustar de l’erba
che ‘l fé consorto in mar de li altri dèi.
67
Trasumanar significar per verba
non si poria; però l’essemplo basti
a cui esperienza grazia serba.
70
S’i’ era sol di me quel che creasti
novellamente, amor che ‘l ciel governi,
tu ‘l sai, che col tuo lume mi levasti.
73
Quando la rota che tu sempiterni
desiderato, a sé mi fece atteso
con l’armonia che temperi e discerni,
76
parvemi tanto allor del cielo acceso
de la fiamma del sol, che pioggia o fiume
lago non fece alcun tanto disteso.
79
La novità del suono e ‘l grande lume
di lor cagion m’accesero un disio
mai non sentito di cotanto acume.
82
Ond’ella, che vedea me sì com’io,
a quietarmi l’animo commosso,
pria ch’io a dimandar, la bocca aprio,
85
e cominciò: “Tu stesso ti fai grosso
col falso imaginar, sì che non vedi
ciò che vedresti se l’avessi scosso.
88
Tu non se’ in terra, sì come tu credi;
ma folgore, fuggendo il proprio sito,
non corse come tu ch’ad esso riedi”.
91
S’io fui del primo dubbio disvestito
per le sorrise parolette brevi,
dentro ad un nuovo più fu’ inretito,
94
e dissi: “Già contento requievi
di grande ammirazion; ma ora ammiro
com’io trascenda questi corpi levi”.
97
Ond’ella, appresso d’un pio sospiro,
li occhi drizzò ver’ me con quel sembiante
che madre fa sovra figlio deliro,
10
0
e cominciò: “Le cose tutte quante
hanno ordine tra loro, e questo è forma
che l’universo a Dio fa simigliante.
10
3
Qui veggion l’alte creature l’orma
de l’etterno valore, il qual è fine
al quale è fatta la toccata norma.
10
6
Ne l’ordine ch’io dico sono accline
tutte nature, per diverse sorti,
più al principio loro e men vicine;
10
9
onde si muovono a diversi porti
per lo gran mar de l’essere, e ciascuna
con istinto a lei dato che la porti.
11
2
Questi ne porta il foco inver’ la luna;
questi ne’ cor mortali è permotore;
questi la terra in sé stringe e aduna;
11
5
né pur le creature che son fore
d’intelligenza quest’arco saetta
ma quelle c’hanno intelletto e amore.
11
8
61. E sùbito parve essere aggiunto giorno a giorno,
come se colui che può tutto (=Dio) avesse adornato
il cielo con un altro sole. 64. Beatrice stava tutta fissa con gli occhi nelle eterne ruote dei cieli, ed io fissai gli occhi in lei, rimuovendoli di lassù. 67. Nel
suo aspetto mi feci tanto dentro, quanto si fece
Glauco nell’assaggiare l’erba, che lo fece compagno
in mare degli altri dei. 70. Oltrepassare i limiti e la
condizione umani non si potrebbe descrivere con le
parole, perciò l’esempio di Glauco basti a chi la
grazia divina serba quest’esperienza [dopo la morte]. 73. Se io ero soltanto quel che creasti di me per
ultimo (=l’anima razionale), o amore che governi il
cielo, tu lo sai, che con la tua luce mi sollevasti [a
volo verso il cielo]. 76. Quando la ruota [dei cieli],
che tu fai girare eternamente quale oggetto di desiderio, richiamò su di sé la mia attenzione con
l’armonia, che tu disponi e distribuisci [nelle varie
sfere], 79. mi apparve allora tanta parte di cielo accesa dalla fiamma del sole, che pioggia o fiume non
fece mai lago così vasto. 82. La novità del suono
delle sfere e la gran luce mi accesero un desiderio
tanto assillante di conoscere la loro causa, che mai
ne sentii uno di uguale. 85. Perciò ella, che mi vedeva così come io mi vedevo, aprì la bocca per quietarmi l’animo commosso prima che io la aprissi a
domandare 88. e incominciò: «Tu stesso ti fai ottuso, immaginando falsamente [di essere sulla terra],
così che non vedi ciò che vedresti, se avessi cacciato
da te tale supposizione. 91. Tu non sei sulla terra,
come credi; ma folgore, fuggendo il proprio sito (=la
sfera del fuoco), non corse mai come corri tu, che
ritorni ad esso». 94. Se io fui liberato del primo
dubbio dalle brevi parole dette sorridendo, dentro a
un nuovo dubbio fui maggiormente avviluppato; 97.
e dissi: «Mi sento [l’animo] contento e quieto dopo
la dubbiosa meraviglia; ma ora mi meraviglio come
io possa attraversare questi corpi leggeri (=la sfera
dell’aria e quella del fuoco)». 100. Perciò ella, dopo un pietoso sospiro, drizzò gli occhi verso di me
con quell’aspetto, che ha la madre davanti al figlio
delirante, 103. e cominciò: «Tutte le cose sono tra
loro ordinate, e quest’[ordine] è la forma che fa
l’universo simile a Dio. 106. Qui (=in quest’ordine)
le alte creature (=gli angeli e gli uomini) vedono
l’impronta dell’eterno valore, il quale è il fine, per il
quale è fatta la norma sopraccennata. 109. Nell’ordine, che io dico, sono inclinati tutti gli esseri creati,
[anche se] in modo diverso, secondo che siano più
vicini o meno vicini al loro principio. 112. Perciò
essi si muovono a porti (=fini) diversi nel gran mare
dell’essere, e ciascuno si muove con l’istinto, che gli
è stato dato per guidarlo. 115. Quest’istinto porta il
fuoco verso la Luna; quest’altro è forza motrice nei
cuori mortali dei bruti; questo stringe e raduna in sé
la terra. 118. Quest’arco (=istinto) non scaglia [al
loro fine] soltanto le creature che sono prive d’intelligenza, ma anche quelle che hanno l’intelligenza e
la volontà. 
Divina commedia. Paradiso, a cura di Pietro Genesini 6
La provedenza, che cotanto assetta,
del suo lume fa ‘l ciel sempre quieto
nel qual si volge quel c’ha maggior fretta;
121
e ora lì, come a sito decreto,
cen porta la virtù di quella corda
che ciò che scocca drizza in segno lieto.
124
Vero è che, come forma non s’accorda
molte fiate a l’intenzion de l’arte,
perch’a risponder la materia è sorda,
127
così da questo corso si diparte
talor la creatura, c’ha podere
di piegar, così pinta, in altra parte;
130
e sì come veder si può cadere
foco di nube, sì l’impeto primo
l’atterra torto da falso piacere.
133
Non dei più ammirar, se bene stimo,
lo tuo salir, se non come d’un rivo
se d’alto monte scende giuso ad imo.
136
Maraviglia sarebbe in te se, privo
d’impedimento, giù ti fossi assiso,
com’a terra quiete in foco vivo”.
139
Quinci rivolse inver’ lo cielo il viso. 142
121. La Provvidenza, che dà tale assetto [a tutti gli
esseri creati], con la sua luce fa sempre quieto (=appaga) il cielo (=l’empìreo), dentro il quale ruota quello (=il primo mobile) che ha una velocità più grande.
124. Ed ora lì [nell’empìreo], come a luogo decretato
[da Dio per noi], ci porta la virtù di quella corda (=la
forza di quell’impulso), che dirige sempre a lieto fine
tutto ciò che scocca. 127. È vero che, come la forma
non si accorda molte volte all’intenzione dell’artista,
perché la materia è sorda (=è restia a riceverla); 130.
così da questo corso si allontana talvolta la creatura,
che ha il potere di andare in un’altra direzione, [pur
essendo] così spinta [dall’istinto naturale]. 133. E come si può veder cadere [sulla terra] il fuoco di una
nube (=il fulmine), così l’impeto primo si rivolge alla
terra, deviato dal falso piacere [dei beni mondani].
136. Non devi meravigliarti, se giudico bene, per il
tuo salire al cielo, più di quanto [non ti meraviglieresti] per un ruscello, che dall’alto del monte scende giù
in basso. 139. Nel tuo caso farebbe meraviglia se, privo d’impedimenti, tu fossi rimasto giù [in terra], come
[farebbe meraviglia] sulla terra la quiete in una fiamma viva». 142. Quindi rivolse il viso verso il cielo.
I personaggi
Colui che tutto move è Dio, interpretato aristotelicamente come il Motore Immobile che infonde il
movimento all’universo: tutti gli esseri, animati e
inanimati, tendono a Lui, in quanto Egli li attrae
come fine ultimo. Il Dio cristiano però ha crato ed
ama le sue creature. Alla fine della Divina commedia viene presentato nuovamente come «l’amor che
move il sole e l’altre stelle» (Pd XXXIII, 145).
Apollo e le muse secondo la mitologia greca proteggevano le arti. Abitavano il Parnàso, un monte della
Grecia centrale ad essi consacrato, che aveva due
cime, Citeróne ed Elicóna.
Marsia, un satiro della Frigia, è abilissimo a suonare
la cornamusa, tanto da sfidare Apollo. Le muse fanno da giudici. Il dio lo sconfigge. Per punirlo della
sua presunzione, lo lega ad un albero, lo scuoia e lo
cuce dentro la sua pelle.
Beatrice di Folco Portinari (1265-1290), che va
sposa a Simone de’ Bardi, è la donna a cui Dante
dedica la Vita nova (1292-93), una specie di diario
in cui il poeta parla del suo rinnovamento spirituale
provocato dall’amore verso di lei. Dopo la morte
della donna Dante ha una crisi spirituale, da cui
l’amico Guido Cavalcanti cerca di farlo uscire. Nel
poema diventa il simbolo della fede e della teologia,
perciò essa, non più Virgilio, è destinata a guidare il
poeta nel viaggio attraverso il paradiso. Il passaggio
delle consegne avviene significativamente in cima al
paradiso terrestre (Pg XXX, 49-51), il punto estremo
che la ragione umana può raggiungere. Alla fine
dell’opera la donna però cede il posto a san Bernardo, simbolo della fede mistica. Soltanto la fede mistica permette l’incontro con Dio.
Glauco è un pescatore della Beozia. Un giorno vede
che i pesci, che ha posato su un prato sconosciuto,
ritornano in vita e si gettano nell’acqua dopo che ne
hanno mangiato l’erba. Egli li imita e si trasforma in
divinità marina. La fonte di Dante è Ovidio, Metam.
XIII, 898-968.
Commento
1. Il canto si sviluppa in queste fasi: a) il poeta invoca Apollo e le muse; b) pone a Beatrice una domanda (che cos’è quella musica che ode) e riceve da essa la risposta (è la musica provocata dal movimento
delle sfere celesti, perché essi sono ormai in cielo);
c) pone un’altra domanda (come può essere in cielo
lui, corpo pesante) e riceve la risposta (egli va nel
luogo naturale – il paradiso – stabilito da Dio per gli
uomini); d) la donna però coglie l’occasione per esporre l’ordine dell’universo (Dio ha posto dentro ad
ogni essere un istinto, che lo conduce al suo fine; il
fine dell’uomo è quello di andare in paradiso), che è
la parte più importante del canto.
2. Il canto inizia con Dio; la cantica come l’intera
opera termina ancora con Dio (Pd XXXIII, 145).
Dio è presentato nello stesso modo: nel primo caso
come Colui che muove tutto l’universo, nel secondo
come l’Amore che muove il sole e le altre stelle.
Egli quindi muove tutto l’universo, che pervade con
il suo amore. Il Dio di Aristotele è puro pensiero,
pensiero immateriale, e pensa sempre e unicamente
se stesso, non potendo pensare qualcosa di inferiore
diverso da sé. È la sfera estrema, che attira a sé tutti
gli altri esseri. Il Dio cristiano invece è esterno al
mondo, che ha creato dal nulla, ed ha un rapporto
d’amore con il mondo e con le creature: il suo amore pervade e penetra tutto l’universo, non escludendo alcuna creatura, nemmeno i demoni, che sono
strumenti della sua volontà. Anch’Egli attrae tutti
gli esseri come fine, ma Egli lo fa consapevolmente
e volontariamente.
2.1. La terzina iniziale dà la percezione fisica della
gloria e dell’energia, più che della potenza, di Dio 
Divina commedia. Paradiso, a cura di Pietro Genesini 7
che dall’empìreo si espande e si diffonde per tutto
l’universo. Nel canto ci sono numerosi altri versi che
danno la stessa sensazione fisica. Questi versi si possono chiamare, per l’energia che contengono e che
esprimono, «versi splendenti». Essi s’incontrano unicamente nel Paradiso. Sono il risultato finale di
una prassi versificatoria che caratterizza tutta la Divina commedia: i versi sintetici, che contengono
molti fatti in poche parole; e i versi sovradensi, che
contengono molti riferimenti in poche parole. Un
verso sovradenso, per quanto ancora molto semplice,
è il verso iniziale dell’opera: il protagonista ha 35
anni, cioè è nel mezzo del cammino della vita, è se
stesso, è simbolo dell’umanità errante, che cerca la
via della salvezza ecc. Un esempio di versi sintetici,
ancora molto semplice, sono i pochi versi – lo
«scorcio» – con cui il poeta parla dell’anonimo fiorentino che si suicida nelle sue case (If XIII, 139-
151), soprattutto l’ultimo verso; i pochi versi in cui
Dante e Virgilio escono dall’inferno (If XXXIV,
127-132); i pochi versi che racchiudono la vita di
Pia de’ Tolomei (Pg V, 130-136) e di Piccarda Donati (Pd III, 97-108). Ma si potrebbe anche dire che
questi casi sono specifici, che colpiscono in modo
particolare, perché la verità è molto più profonda e
complessa: tutta la Divina commedia è sintetica e
gli eventi trovano lo sviluppo – il respiro o lo spazio vitale – nei tre versi concatenati della terzina o
nei multipli della terzina. Ad esempio la prima terzina dell’opera racchiude un evento specifico e
quindi presenta il fenomeno dei pochi versi (a 35
anni il poeta si è smarrito in una selva). Ma presenta
anche molti altri aspetti: la vita come cammino; la
vita dell’individuo rapportata alla vita umana, alla
vita di tutta l’umanità; quindi il pericolo, espresso in
modo appariscente con un colore, il nero, simbolo
anche del peccato (la selva è oscura); infine la sbadataggine del protagonista, che ha perso la retta via.
I singoli versi sono densi o sovradensi, e si condensano nella struttura della terzina. E viceversa: la
struttura della terzina accoglie versi densi o sovradensi. Ma questi sono soltanto i mattoni dell’opera...
3. Dante invoca Apollo e le muse, che sono divinità
pagane, perché non c’è l’equivalente nel mondo cristiano. Nella vastissima mitologia cristiana non c’è
spazio per le arti. Nell’Antico testamento Dio era il
Dio degli eserciti. Aveva a disposizione ben nove
cori di angeli, che potevano svolgere sia attività militari sia attività di lode. Perciò non aveva tempo per
le arti. Nel Nuovo testamento Cristo pensava a fare
miracoli e a intrattenere il popolo minuto con le parabole, oltre che con pane e pesce, perciò non ha il
tempo di pensare all’arte. Gli apostoli, che dovevano preoccuparsi di evangelizzare il mondo, si trovavano nella stessa situazione di inadempienza. Per di
più, a parte Giovanni, avevano una modesta cultura.
Erano pescatori, cambiavalute, soldati, appartenevano insomma al basso popolo. Con il tempo i santi e
le sante si specializzano a proteggere il fedele per
questa o quella malattia, ma non si preoccupano né,
tanto meno, diffondono il culto dell’arte. La Chiesa
però nel corso dei secoli colma questa lacuna teorica
e riempie le chiese di opere d’arte mirabili, eseguite
dai migliori artisti sul mercato e senza badare a spese, a maggiore gloria di se stessa e soprattutto di Dio.
4. La terza cantica contiene fin dall’inizio versi capaci di sostituirsi alla realtà che indicano o che vogliono esprimere. Il poeta, giunto a compiere la sua
impresa più impegnativa (ha bisogno sia di Apollo
sia delle muse), riesce a creare il «linguaggio splendente», capace di esprimere le sensazioni, le emozioni e l’esperienza della parte finale del viaggio. I
versi abbagliano il lettore ed il poeta ne è consapevole (Pd II, 1-15). Egli ha esplorato sistematicamente le possibilità del linguaggio, i rapporti del linguaggio con la realtà, con l’intelletto, con la memoria. Il rapporto normale del linguaggio con la realtà
è quello descrittivo (un termine indica una cosa).
Ma poi si passa oltre, al linguaggio onomatopeico, al
linguaggio simbolico, al linguaggio pluristratificato
e/o condensato, ai quattro sensi delle scritture, al
linguaggio profetico... Non basta. Con i «versi
splendenti» egli riesce a risucchiare la realtà dentro
la parola, quindi a superare il linguaggio onomatopeico, e a colpire direttamente la mente e la memoria del lettore.
4.1. «Poca favilla gran fiamma seconda: Forse di
retro a me con miglior voci Si pregherà, perché Cirra (=Apollo) risponda» (vv. 34-36). Il verso è entrato nel linguaggio comune: da una piccola causa derivano grandi conseguenze. I due termini, favilla e
fiamma, sono onomatopeici, ma danno anche l’idea
visiva dell’oggetto che rappresentano: coinvolgono
tutti i sensi, memoria compresa. È uno dei «versi
splendenti» del canto.
4.2. «Trasumanar significar per verba Non si poria,
però l’essemplo [di Glauco] basti A cui esperïenza
grazia [divina] serba [dopo la morte]» (vv. 70-73). Il
verbo trasumanar dà la sensazione fisica e mentale
del superare la condizione umana. È un altro dei
«versi splendenti» del canto. Il tema dei limiti del
linguaggio, incapace di esprimere l’esperienza oltremondana provata dal poeta, viene ripreso più volte in Pd XXXIII. La visione di Dio è ineffabile come
è ineffabile lo stesso Dio. I limiti delle parole e del
linguaggio sono un riflesso dei limiti della ragione
umana: «State contenti, umana gente, al quia; Ché,
se potuto aveste veder tutto, Mestier non era parturir
Maria» («O genti umane, accontentatevi di sapere
che le cose stanno così, perché, se aveste potuto veder tutto, non sarebbe stato necessario che Maria
partorisse Cristo») (Pg III, 37-39).
5. I due dubbi del canto esprimono l’estrema curiosità e l’infinito desiderio di sapere di Dante e del
Medio Evo. Il poeta è affascinato dalla sete di sapere dell’umanità pagana, rappresentata da Ulisse, che
sfida l’ignoto oltre le colonne d’Ercole, pur di conoscere i vizi ed il valore degli uomini (If XXVI, 112-
120). Egli la sente intensissima dentro di sé, ma ne
sente anche i limiti invalicabili: oltre la ragione c’è
la fede e la rivelazione, e soltanto la fede può salvare e rendere completa la vita umana. Guido da Montefeltro ha cercato di pianificare la salvezza
dell’anima con la fredda ragione, ma ha fallito ed è
finito all’inferno (If XXVII, 73-123).
Divina commedia. Paradiso, a cura di Pietro Genesini 8
6. Il canto recupera la teoria pitagorica secondo cui
le sfere celesti, muovendosi, provocano un suono
musicale: Pitagora di Samo (570 a.C.-?), filosofo e
matematico, scopre che i corpi, vibrando, emettono
suoni e che i suoni tra loro hanno rapporti numerici;
da ciò conclude che anche i corpi celesti, muovendosi, producono suoni armoniosi. Ma soprattutto esso presenta estesamente la teoria di Aristotele (386-
323 a.C.) secondo cui l’universo è ordinato e tutti
gli esseri, sia inanimati sia animati, hanno un istinto
che li porta al loro fine. Questa teoria è ora inserita
in un contesto cristiano: il poeta fa sua l’interpretazione di Aristotele in chiave cristiana attuata
da Tommaso d’Aquino (1225-1274).
7. L’ordine dell’universo è esposto proprio in Pd I,
perché il poeta sta salendo in cielo e deve dare
un’idea complessiva dell’universo. La fisica e la
metafisica di Aristotele, riviste da Tommaso attraverso la rivelazione, spingevano a vedere l’universo
come un ó, cioè come un tutto ordinato, creato da Dio con un atto d’amore e che ritornava a Lui.
Perciò Dio ha posto in tutti gli esseri, da quelli meno
perfetti a quelli più perfetti, un istinto che li guida al
loro fine. Il fine ultimo dell’uomo è il ritorno in paradiso, e quindi è lo stesso Dio.
8. La concezione dell’universo proposta da Dante
fonde la teoria delle cause di Aristotele con la teologia e la rivelazione cristiane. L’universo risulta
organizzato, organico, interconnesso, gerarchico e
pervaso dal fine. Il poeta propone una gerarchia degli esseri (esseri inanimati, esseri vegetali, esseri animali, esseri razionali, esseri spirituali), tutti uniti
dal fine che incorporano e che li spinge verso Dio,
l’attrattore supremo, che agisce sul mondo dall’esterno del mondo. L’istinto che incorpora porta inevitabilmente ogni essere al fine stabilito da Dio per
lui. Ma nell’uomo, come negli angeli, esiste il libero
arbitrio (o la libertà di scelta), che può spingere verso beni terreni e quindi a mancare al fine. E l’uomo
se ne avvale (come, prima di lui, gli angeli, che si
ribellarono a Dio e che furono cacciati dai cieli).
L’uomo lo ha fatto nel paradiso terrestre (la disobbedienza di Adamo ed Eva) e tende a farlo costantemente. La propensione umana verso i beni mondani appare più volte nel corso del poema. Uno di
momenti più intensi è Pd XI, 1-12 (gli uomini – i
laici come gli ecclesiastici – passano il tempo a caccia dei beni mondani, mentre il poeta si prepara sa
salire al cielo).
8.1. Nelle tre cantiche Dante arricchisce in più modi
questa concezione dell’universo: riferisce il suo viaggio alle stagioni dell’anno, ai pianeti, alle stelle e
alle costellazioni, ne indica le sfere cristalline (dove
giungono le anime del paradiso per incontrare il
poeta), si addentra in complicate descrizioni astronomiche. E usa il sole, la Luna e le stelle per indicare lo splendore, la bellezza o qualche altra caratteristica degli spiriti che incontra. Gli occhi di Beatrice
splendevano più delle stelle (If II, 55), Beatrice è il
sole che per primo gli riscaldò il petto (Pd III, 1),
Francesco d’Assisi è un sole (Pd XI, 50).
9. Secondo la Chiesa, e il poeta concorda, Dio ha
creato l’uomo libero di scegliere, poiché soltanto se
è libero di scegliere è responsabile delle sue azioni e
quindi acquista merito per le azioni e per le opere
intraprese. La libertà di scelta però è sia libertà di
scegliere il bene, sia libertà di scegliere il male.
L’uomo è meritevole quando sceglie il bene; è condannabile quando sceglie il male. La volontà umana
però è attratta dai beni terreni, che promettono una
felicità che poi non mantengono. E l’uomo ha una
propensione verso di essi (alla quale spesso non sa
resistere) da quando la sua volontà è stata indebolita
dal peccato originale.
10. Al tempo di Dante la fisica spiegava la caduta
dei gravi con la teoria dei luoghi naturali: un corpo
pesante cade verso il basso, perché questo è il suo
luogo naturale; ugualmente, la fiamma di una torcia
va verso l’alto, perché quello è il suo luogo naturale. Gli elementi naturali erano quattro ed erano abbinati: terra e acqua, aria e fuoco. Questa teoria si
collegava con la teoria geocentrica: la terra è al centro dell’universo, il sole e tutti i pianeti le girano intorno; la terra è soggetta al divenire, il cielo è immutabile. La sfera della Luna fa da spartiacque.
Perciò la teoria eliocentrica di N. Copernico (1543),
ripresa poi da G. Galilei (1609), ha un carattere rivoluzionario: distrugge l’universo sorto con Aristotele (386-323 a.C.) e incorporato nella visione cristiana del mondo elaborata da Tommaso d’Aquino
(1225-1274), divenuta poi la visione ufficiale della
Chiesa cattolica.
11. Il canto termina con Dante che fissa gli occhi
verso il viso luminoso di Beatrice. Questa soluzione
è adoperata più volte nel corso dell’ultima cantica.
Il poeta si sprofonda negli occhi della donna e prova
un anticipo di ciò che proverà sprofondandosi
nell’essenza divina. Nei canti iniziali il poeta aveva
usato reiterati svenimenti (If III, 135; V, 142).
12. Paradossalmente Dante anticipa la fisica classica: Dio pervade tutto l’universo, la forza di gravità
di Newton farà poi lo stesso…
La struttura del canto è semplice: 1) il poeta invoca Apollo e le muse, per portare a termine l’ultima
fatica; quindi 2) chiede spiegazione a Beatrice della
musica celeste che ode; 3) Beatrice risponde che il
suono è prodotto dalle sfere celesti e che stanno andando verso il cielo più veloci della folgore; 4) il
poeta chiede allora come può egli, che è anima e
corpo, andare verso l’alto; 5) Beatrice può così descrivere l’ordine che pervade tutto l’universo: Dio
ha posto in ogni essere un istinto che lo spinge al suo
fine; 6) il fine dell’uomo è quello di andare verso
l’alto, perciò il poeta non si deve meravigliare, se è
giunto in cielo.
Divina commedia. Paradiso, a cura di Pietro Genesini 9
Canto II
O voi che siete in piccioletta barca,
desiderosi d’ascoltar, seguiti
dietro al mio legno che cantando varca,
1
tornate a riveder li vostri liti:
non vi mettete in pelago, ché forse,
perdendo me, rimarreste smarriti.
4
L’acqua ch’io prendo già mai non si corse;
Minerva spira, e conducemi Appollo,
e nove Muse mi dimostran l’Orse.
7
Voialtri pochi che drizzaste il collo
per tempo al pan de li angeli, del quale
vivesi qui ma non sen vien satollo,
10
metter potete ben per l’alto sale
vostro navigio, servando mio solco
dinanzi a l’acqua che ritorna equale.
13
Que’ gloriosi che passaro al Colco
non s’ammiraron come voi farete,
quando Iasón vider fatto bifolco.
16
La concreata e perpetua sete
del deiforme regno cen portava
veloci quasi come ‘l ciel vedete.
19
Beatrice in suso, e io in lei guardava;
e forse in tanto in quanto un quadrel posa
e vola e da la noce si dischiava,
22
giunto mi vidi ove mirabil cosa
mi torse il viso a sé; e però quella
cui non potea mia cura essere ascosa,
25
volta ver’ me, sì lieta come bella,
“Drizza la mente in Dio grata”, mi disse,
“che n’ha congiunti con la prima stella”.
28
Parev’a me che nube ne coprisse
lucida, spessa, solida e pulita,
quasi adamante che lo sol ferisse.
31
Per entro sé l’etterna margarita
ne ricevette, com’acqua recepe
raggio di luce permanendo unita.
34
S’io era corpo, e qui non si concepe
com’una dimensione altra patio,
ch’esser convien se corpo in corpo repe,
37
accender ne dovrìa più il disio
di veder quella essenza in che si vede
come nostra natura e Dio s’unio.
40
Lì si vedrà ciò che tenem per fede,
non dimostrato, ma fia per sé noto
a guisa del ver primo che l’uom crede.
43
Io rispuosi: “Madonna, sì devoto
com’esser posso più, ringrazio lui
lo qual dal mortal mondo m’ha remoto.
46
Ma ditemi: che son li segni bui
di questo corpo, che là giuso in terra
fan di Cain favoleggiare altrui?”.
49
Ella sorrise alquanto, e poi “S’elli erra
l’oppinion”, mi disse, “d’i mortali
dove chiave di senso non diserra,
52
certo non ti dovrien punger li strali
d’ammirazione omai, poi dietro ai sensi
vedi che la ragione ha corte l’ali.
55
Ma dimmi quel che tu da te ne pensi”.
E io: “Ciò che n’appar qua sù diverso
credo che fanno i corpi rari e densi”.
58
1. O voi, che in una barca piccoletta, desiderosi di
ascoltare, avete seguìto il mio legno (=la mia nave),
che con un canto [più dispiegato] varca [nuove acque], 4. tornate a riveder le vostre spiagge, non mettetevi per mare, perché forse, perdendo me, rimarreste smarriti. 7. L’acqua (=la materia), che io affronto, non fu mai percorsa: Minerva spira (=gonfia le
mie vele), Apollo mi conduce e nove muse mi mostrano le Orse (=l’Orsa Maggiore e l’Orsa Minore)
(=mi guidano). 10. Voi altri pochi, che per tempo
alzaste il capo al pane degli angeli, del quale si vive
qui [sulla terra] ma non si è mai sazi, 13. potete ben
mettere per il mare profondo il vostro naviglio, tenendovi sempre sulla mia scia, prima che l’acqua
torni uguale. 16. Quei valorosi (=gli argonauti), che
andarono nella Colchide, non si meravigliarono come voi farete, quando videro [il loro capo] Giasone
farsi bifolco. 19. L’innata e perpetua sete per il regno più simile a Dio (=l’empìreo) ci portava veloci
quasi come vedete [correr veloce] il cielo [delle
stelle fisse]. 22. Beatrice guardava in alto ed io
guardavo in lei. E forse in tanto tempo, in quanto
una freccia si stacca dalla balestra, vola 25. e si posa, mi vidi giunto dove una cosa mirabile (=il cielo
della Luna) attrasse il mio sguardo a sé. Perciò colei, alla quale nessun mio pensiero poteva essere nascosto, 28. rivolta verso di me con espressione tanto
lieta quanto bella: «Innalza a Dio la tua mente piena
di gratitudine» mi disse, «che ci ha congiunti con la
prima stella (=la Luna)». 31. Parve a me che ci avvolgesse una nube lucente, spessa, solida e liscia
come un diamante colpito dalla luce del sole. 34. La
gemma eterna (=incorruttibile, cioè la Luna) ci accolse dentro di sé, come l’acqua riceve il raggio di
luce rimanendo unita. 37. Se io ero corpo, e qui
(=sulla terra) non si concepisce che una dimensione
sopporti un’altra, come dev’essere se un corpo penetra in un altro corpo, 40. [questo fatto] dovrebbe accendere di più in noi il desiderio di vedere quell’essenza, nella quale si vede come la nostra natura e
Dio si unirono [in Cristo]. 43. Lì si vedrà ciò che tenemmo per fede: non [sarà] dimostrato [razionalmente], ma sarà noto per sé, come le verità prime,
che l’uomo crede. 46. Io risposi: «O donna mia, devoto quanto più posso, ringrazio colui (=Dio), che
mi ha allontanato dal mondo dei mortali. 49. Ma,
ditemi, che cosa sono le macchie scure di questo
corpo, che laggiù sulla terra hanno fatto nascere la
favola di Caino?». 52. Ella sorrise alquanto, poi mi
disse: «Se erra l’opinione dei mortali dove la chiave
dei sensi non ci schiude [la porta della conoscenza],
55. certamente non ti dovrebbero pungere ormai gli
strali della meraviglia, perché vedi che, seguendo i
sensi, la ragione ha le ali corte. 58. Ma dimmi quel
che tu pensi da te». Ed io: «Ciò che quassù ci appare diversamente luminoso credo che sia prodotto dai
corpi rari e dai corpi densi [presenti in essa]». 
Divina commedia. Paradiso, a cura di Pietro Genesini 10
Ed ella: “Certo assai vedrai sommerso
nel falso il creder tuo, se bene ascolti
l’argomentar ch’io li farò avverso.
61
La spera ottava vi dimostra molti
lumi, li quali e nel quale e nel quanto
notar si posson di diversi volti.
64
Se raro e denso ciò facesser tanto,
una sola virtù sarebbe in tutti,
più e men distributa e altrettanto.
67
Virtù diverse esser convegnon frutti
di princìpi formali, e quei, for ch’uno,
seguiterìeno a tua ragion distrutti.
70
Ancor, se raro fosse di quel bruno
cagion che tu dimandi, o d’oltre in parte
fora di sua materia sì digiuno
73
esto pianeto, o, sì come comparte
lo grasso e ‘l magro un corpo, così questo
nel suo volume cangerebbe carte.
76
Se ‘l primo fosse, fora manifesto
ne l’eclissi del sol per trasparere
lo lume come in altro raro ingesto.
79
Questo non è: però è da vedere
de l’altro; e s’elli avvien ch’io l’altro cassi,
falsificato fia lo tuo parere.
82
S’elli è che questo raro non trapassi,
esser conviene un termine da onde
lo suo contrario più passar non lassi;
85
e indi l’altrui raggio si rifonde
così come color torna per vetro
lo qual di retro a sé piombo nasconde.
88
Or dirai tu ch’el si dimostra tetro
ivi lo raggio più che in altre parti,
per esser lì refratto più a retro.
91
Da questa instanza può deliberarti
esperienza, se già mai la provi,
ch’esser suol fonte ai rivi di vostr’arti.
94
Tre specchi prenderai; e i due rimovi
da te d’un modo, e l’altro, più rimosso,
tr’ambo li primi li occhi tuoi ritrovi.
97
Rivolto ad essi, fa che dopo il dosso
ti stea un lume che i tre specchi accenda
e torni a te da tutti ripercosso.
10
0
Ben che nel quanto tanto non si stenda
la vista più lontana, lì vedrai
come convien ch’igualmente risplenda.
10
3
Or, come ai colpi de li caldi rai
de la neve riman nudo il suggetto
e dal colore e dal freddo primai,
10
6
così rimaso te ne l’intelletto
voglio informar di luce sì vivace,
che ti tremolerà nel suo aspetto.
10
9
Dentro dal ciel de la divina pace
si gira un corpo ne la cui virtute
l’esser di tutto suo contento giace.
11
2
Lo ciel seguente, c’ha tante vedute,
quell’esser parte per diverse essenze,
da lui distratte e da lui contenute.
11
5
Li altri giron per varie differenze
le distinzion che dentro da sé hanno
dispongono a lor fini e lor semenze.
11
8
61. Ed ella: «Certamente vedrai ben sommersa nel
falso la tua credenza, se ascolti bene l’argomentazione, che io le opporrò. 64. L’ottava sfera (=il cielo
delle Stelle Fisse) vi mostra molte luci (=stelle), le
quali si possono notare di aspetto diverso sia per
qualità sia per quantità [di splendore]. 67. Se soltanto il raro e il denso facessero ciò, una stessa virtù
sarebbe in tutte [le stelle], distribuita in quantità
maggiore, minore e uguale. 70. Virtù diverse devono essere il risultato di princìpi formali [diversi] e
quei [princìpi], tranne uno (=quello della densità),
sarebbero conseguentemente distrutti con il tuo ragionamento. 73. Ancora, se il raro fosse causa di
quel bruno, che tu domandi, o questo pianeta sarebbe in [qualche] parte scarso 76. di materia o, come
un corpo comprende il (=lo strato di) grasso e il magro, così questo pianeta cambierebbe le carte nel suo
volume (=avrebbe pagine diverse nel suo interno).
79. Se fosse [vero] il primo [caso], [ciò] sarebbe
manifesto durante l’eclissi di sole, perché la luce
[del sole] trasparirebbe (=si vedrebbe attraverso la
Luna), come [traspare quando si è] introdotta in un
altro [corpo] raro. 82. Questo [trasparire] non c’è,
[quindi l’opinione è falsa]. Perciò bisogna vedere
l’altro [caso]. E, se avviene che io confuti [anche]
l’altro, il tuo parere sarà dimostrato falso. 85. Se
questo raro non attraversa [la Luna da parte a parte],
ci dev’essere un termine dal quale [il raro] non lascia più passare il suo contrario; 88. e da qui il raggio del sole si riflette come il colore [delle cose]
torna per il vetro, che dietro a sé nasconde il piombo
(=lo specchio). 91. Ora tu dirai che il raggio si mostra scuro in quel punto più che in altre parti, perché
lì è riflesso più all’interno [del corpo lunare]. 94. Da
questa obiezione ti può liberare un esperimento, se
mai volessi farlo, che di solito è fonte ai ruscelli delle vostre arti. 97. Prendi tre specchi, ne allontani
due da te, ponendoli alla stessa distanza, e il terzo,
[posto] più lontano, ritrovi i tuoi occhi tra i primi
due. 100. Rivolto ad essi, fa’ che dietro le spalle ti
stia un lume che illumini i tre specchi e che torni a
te riflesso da tutti. 103. Benché per quantità l’immagine più lontana non si estenda tanto [quanto
l’immagine riflessa dagli altri due specchi], [tuttavia] vedrai che [anche] lì (=nel terzo specchio) la luce
deve risplendere [qualitativamente] uguale. 106.
Ora, come sotto i colpi dei caldi raggi [del sole] il
soggetto della neve (=l’acqua) rimane privo sia del
color [bianco] sia del freddo precedenti; 109. così
voglio illuminare il tuo intelletto, che è rimasto così
(=sgombro di pregiudizi), con una luce (=una verità)
tanto vivace, che nel vederla essa scintillerà [come
una stella] davanti ai tuoi occhi. 112. Dentro il cielo
della pace divina (=l’empìreo) ruota un corpo (=il
primo mobile) sotto la cui virtù giace l’essere di tutto ciò che contiene (=gli otto cieli mobili e la Terra). 115. Il cielo seguente (=quello delle Stelle Fisse), che ha tante stelle, ripartisce quell’essere fra le
diverse essenze, da lui distinte e da lui contenute.
118. Gli altri [sette] cieli [interni] secondo le varie
differenze dispongono ai loro fini e ai loro effetti le
distinte essenze, che hanno dentro di sé. 
Divina commedia. Paradiso, a cura di Pietro Genesini 11
Questi organi del mondo così vanno,
come tu vedi omai, di grado in grado,
che di sù prendono e di sotto fanno.
121
Riguarda bene omai sì com’io vado
per questo loco al vero che disiri,
sì che poi sappi sol tener lo guado.
124
Lo moto e la virtù d’i santi giri,
come dal fabbro l’arte del martello,
da’ beati motor convien che spiri;
127
e ‘l ciel cui tanti lumi fanno bello,
de la mente profonda che lui volve
prende l’image e fassene suggello.
130
E come l’alma dentro a vostra polve
per differenti membra e conformate
a diverse potenze si risolve,
133
così l’intelligenza sua bontate
multiplicata per le stelle spiega,
girando sé sovra sua unitate.
136
Virtù diversa fa diversa lega
col prezioso corpo ch’ella avviva,
nel qual, sì come vita in voi, si lega.
139
Per la natura lieta onde deriva,
la virtù mista per lo corpo luce
come letizia per pupilla viva.
142
Da essa vien ciò che da luce a luce
par differente, non da denso e raro;
essa è formal principio che produce,
145
conforme a sua bontà, lo turbo e ‘l
chiaro”.
148
121. Questi organi del mondo (=cieli) vanno, come
ormai vedi, di grado in grado: prendono dal cielo
superiore e influiscono sul cielo inferiore. 124.
Guarda bene ormai come io vado per questo luogo
(=ragionamento) al vero che tu desideri, così che tu
poi sappia passare il guado (=continuare il mio ragionamento) da solo. 127. Il moto e la virtù [attiva]
delle sante sfere, come [deriva] dal fabbro l’arte del
martello, deve spirare dai beati motori. 130. E il
cielo che è abbellito da tante luci (=il cielo delle
Stelle Fisse) riceve l’immagine e si fa suggello di
quell’intelligenza profonda (=i Cherubini), che lo fa
girare. 133. E, come l’anima, che è dentro alla vostra polvere (=corpo), si esprime per [mezzo di]
membra differenti e ordinate a facoltà diverse (=i
sensi), 136. così l’intelligenza [motrice dei Cherubini] dispiega il suo influsso, reso molteplice per
[mezzo del]le stelle, facendo ruotare se stessa [ma
mantenendo] la sua unità. 139. La diversa virtù [dei
Cherubini] si unisce in modi diversi con il prezioso
(=incorruttibile) corpo [celeste], che ella ravviva,
nel quale si lega come la vita in noi. 142. Per la natura lieta, da cui deriva, la virtù [attiva dei Cherubini] mescolata al corpo celeste riluce come la letizia
[dell’animo] nella pupilla dell’occhio. 145. Da questa [virtù mista], non dal denso e dal raro, proviene
ciò che appare differente fra una stella e un’altra:
essa è il principio formale, che produce, 148. secondo la sua capacità, l’oscuro e il chiaro».
I personaggi
Minerva è sorella di Giove e simbolo della sapienza.
Gli Argonauti, cioè i marinai della nave Argo, si
spingono nella Colchide, per impadronirsi del vello
d’oro. Essi si stupiscono, quando vedono Giasone, il
loro capo, aggiogare due buoi dalle corna di ferro,
arare un campo e seminarvi denti di serpente, per
portare a termine l’impresa. Dai denti nascono uomini armati. La fonte di Dante è Ovidio, Metam.
VII, 100 sgg.
Caino è figlio di Adamo e di Eva, i progenitori dell’umanità (Gn 4, 1-16). Uccide per invidia il fratello
Abele, che sacrificava a Dio i prodotti e gli animali
migliori. Dio gli chiede dov’è suo fratello. Egli risponde che non è responsabile di suo fratello. Dio
allora lo punisce segnandolo. Nel Medio Evo si pensa che la Luna abbia impressa l’immagine di Caino
con una corona di spine, per ricordare agli uomini
quell’antico fatto di sangue e spingerli ad un comportamento di solidarietà. Dante rifiuta questa credenza popolare sulle macchie lunari e propone
un’interpretazione in sintonia con la fisica del suo
tempo.
I Cherubini sono la schiera angelica più elevata. Le
schiere angeliche sono nove e sono ordinate in una
gerarchia: Cherubini, Serafini, Troni; Dominazioni,
Virtù, Potestà; Principati, Arcangeli, Angeli. Dante
tratta degli angeli (creazione, natura, divisioni ecc.)
in Convivio, II, v, e in Pd XXVII-XXIX.
Commento
1. Dante invita il lettore a seguirlo da vicino, perché, se perde la sua scia, non è più capace di proseguire. Egli stesso nella selva oscura dubitava di
avere le capacità d’intraprendere il viaggio nell’al
di là (If II, 10-12), e Virgilio lo rimprovera: «S’io ho
ben la tua parola intesa», Rispuosemi del magnanimo quell’ombra, «L’anima tua è da viltade offesa;
La qual molte fiate l’omo ingombra Sì che d’onrata
impresa lo rivolve» («Se ho ben capito le tue parole» rispose l’ombra di quel grande, «la tua anima è
offesa da viltà, la quale molte volte impedisce l’uomo, così che lo distoglie da un’impresa onorata»)
(vv. 43-47). Ora è rinfrancato dal lungo viaggio percorso e dal controllo che nel corso della composizione delle prime due cantiche è riuscito ad avere
sui suoi strumenti espressivi.
2. I piccoli artifici di retorica adoperati agli inizi
dell’Inferno, come l’allitterazione «Ahi, quanto a
dir qual era è cosa dura Esta selva selvaggia e aspra e forte Che nel pensier rinova la paura!» (If I,
4-6), cedono ora il posto a versi capaci di trasmettere sensazioni ed immagini al di là della parola:
«Poca favilla gran fiamma seconda» (Pd I, 34),
«Fatto avea di là mane e di qua sera tal foce...» (Pd
I, 43-44) o «Trasumanar significar per verba non si
poria» (Pd I, 70-71). Il tripudio per i risultati ottenuti emerge fin dagli inizi di Pd II, che rimanda sia e
soprattutto agli inizi di Pd I, 1-9, dove il poeta parla
della gloria di Dio che pervade tutto l’universo, sia
alla lunga invocazione ad Apollo di Pd I, 13-36, che
sùbito dopo segue. Nel séguito Dante riesce a tra-
Divina commedia. Paradiso, a cura di Pietro Genesini 12
sformare le parole in puro movimento ed in pura luce. Ad esempio la danza circolare degli spiriti amanti (Pd VIII, 16-30) o la gioia di Cacciaguida per
l’incontro con il poeta (Pd XV, 28-36).
3. La spiegazione delle macchie lunari mostra che
cosa la scienza medioevale intendeva per spiegazione di un fatto naturale: l’osservazione del fenomeno e il suo inserimento in un contesto più vasto,
in questo caso l’universo. Nella spiegazione erano
coinvolti i principi primi e il loro influsso sul fatto
naturale che doveva essere spiegato. Le spiegazioni
che Dante pone in bocca a se stesso e che fa confutare da Beatrice sono esempi di spiegazioni limitate
perché parziali. Il coinvolgimento dei principi primi
era inevitabile: tutto proviene da essi e tutto ritorna
ad essi. E ogni fatto trova la sua spiegazione in rapporto ad essi e in rapporto al contesto più vasto in
cui è inserito. Il principio primo supremo è lo stesso
Dio, che interviene nell’universo attraverso i suoi
ministri, ad esempio gli angeli che imprimono movimento ai cieli. Dietro questa teoria della spiegazione sta la teoria aristotelica delle cause (causa materiale, formale, efficiente e finale), ma anche la
convinzione, comune al pensiero greco e a quello
cristiano, che l’universo sia estremamente piccolo e
fatto a misura d’uomo. Questa convinzione era ancora più forte nel Medio Evo, per il quale Dio non imprimeva soltanto il movimento al mondo (come il
Dio di Aristotele), ma lo aveva anche creato con un
atto d’amore e si preoccupava costantemente di esso
e degli uomini.
3.1. Liquidare la spiegazione dantesca delle macchie lunari dicendo che per la scienza di oggi essa è
sbagliata o dicendo, un po’ più sensatamente, che
quella era la scienza medioevale, significa non capire né che cosa è la scienza né quali sono i limiti di
ogni teorizzazione. Il lettore deve mettersi dal punto
di vista di Dante e del lettore medioevale, per i quali quella spiegazione delle macchie lunari costituiva
le frontiere ultime e più rivoluzionarie della scienza
del tempo. E deve tenere presente che la scienza, in
ogni epoca, è ricerca, è tensione verso teorie più
profonde, più complesse, più unificanti; non è mai
una verità acquisita una volta per tutte (come pretendeva Kant o come voleva Comte) e trasformata in
dogma, in sostituzione dei dogmi religiosi. La scienza è un succedersi di teorie, che gli scienziati successivi dichiarano più vere delle precedenti senza il
rischio di poter essere smentiti. E in teoria dovrebbe
essere o dovrebbe succedere che le nuove teorie sono più vere e più vaste delle precedenti. Ma spesso
si deve aggiungere: che in vari modi i gruppi di ricerca o i gruppi scientifici più forti impongono alla
più vasta comunità scientifica, che le fa sue. Ma
sull’onestà intellettuale degli scienziati non si deve
mai giurare, anche se essi passano il tempo a dire
che le loro idee, diversamente dalle altre categorie
di individui, sono scientificamente dimostrate ed
oggettive. Anch’essi pensano bene di tirar acqua al
loro mulino, soprattutto se la ricerca scientifica può
(e ormai deve) lucrare di enormi finanziamenti per
poter essere svolta e se i suoi risultati o le sue applicazioni possono avere (e normalmente hanno) un valore economico sterminato.
3.2. Sul carattere storico della scienza insiste Galilei, che contrappone le verità mutevoli della scienza
alle verità immutabili della teologia. Non si deve
dimenticare però che i risultati successivi sono stati
ottenuti perché gli scienziati successivi hanno avuto
le capacità di partire dai risultati acquisiti e di andare oltre. L’immagine illuministica che il presente si
può paragonare a un nano che monta sulle spalle di
un gigante e perciò vede più lontano, può rendere
bene la situazione, anche se la storia non è rettilinea
e progressiva, come essi interessatamente credevano.
4. L’esposizione dell’ordine dell’universo (Pd I), la
spiegazione delle macchie lunari (Pd II), poi il problema della felicità dei beati (Pd III), il problema
dell’ereditarietà (Pd VIII) ecc. mostrano che per
Dante nessun ambito del sapere si sottrae alla poesia. Nelle due cantiche precedenti aveva dato grande
spazio alla poesia del paesaggio e dei fenomeni naturali. Ad esempio le fiamme che cadono come la
neve (If XIV, 28-30), le fiammelle che riempiono e
rendono tutta splendente l’ottava bolgia (If XXVI,
25-33), il diavolo che scatena un temporale (Pg V,
103-129). Alla fine della cantica trasforma in poesia
anche l’esperienza ineffabile della visione di Dio
(Pd XXXIII, 67-145).
5. L’universo medioevale è costituito da tante sfere
concentriche, ognuna delle quali è mossa da un motore angelico. I fisici del Medio Evo prendono da
Aristotele la concezione dell’universo come costituito da 53 o 57 sfere eccentriche, cristalline e trasparenti, sulle quali erano incastonati i pianeti, che
così non cadevano gli uni sugli altri. Peraltro danno
un aspetto visibile, materiale, ai motori che imprimono il movimento ai cieli: angeli, arcangeli ecc.
La sfera più esterna, il Motore Immobile in Aristotele, il Dio Creatore nella visione cristiana, imprime
alle sfere sottostanti il movimento del fine, cioè tutte le cose si muovono verso di Lui perché attratte da
Lui.
5.1. Il punto cruciale della visione aristotelica
dell’universo è la teoria del movimento: un corpo è
mosso da sé o da un altro corpo. Nell’esperienza
concreta si vedono soltanto corpi che sono mossi da
altri corpi. Perciò, poiché non si può procedere
all’infinito nella ricerca del corpo che imprime movimento agli altri corpi, ci deve essere un motore
primo (o iniziale) che imprime il movimento a tutti
gli altri e che non riceve il movimento da alcun altro. Questo motore primo, che dà movimento a tutto
l’universo, non ha movimento in sé ed è immateriale, è il Motore Immobile, cioè Dio.
5.2. La teoria del movimento mostra che la fisica
aristotelica e medioevale parla soltanto di moto assoluto e non ammette la possibilità che un corpo abbia di per sé un movimento. La fisica che nasce con
G. Galilei (1564-1642) parla invece di moto relativo a un sistema di riferimento e introduce il principio di relatività: un corpo si muove o resta fermo in
relazione a un qualsiasi sistema inerziale di coordinate spaziali. Quindi parla di corpi che restano nel
loro stato di quiete o di moto e introduce il princi-
Divina commedia. Paradiso, a cura di Pietro Genesini 13
pio d’inerzia: un corpo persevera nel suo stato di
quiete o di moto rettilineo ed uniforme finché una
forza esterna non viene a turbare tale stato.
6. La Luna gode di uno stato giuridico particolare:
divide in due parti l’universo, quello di sopra e quello di sotto. Il mondo sopra la Luna è immutabile ed
eterno. Il mondo sotto la Luna è invece corruttibile.
La terra appartiene totalmente a questo secondo
mondo. Mondo della corruzione o, meglio, usando
la terminologia aristotelica, della generazione e della corruzione, significa mondo di ciò che è e che
non è, mondo del contingente, mondo del divenire,
mondo di ciò che trapassa da uno stato ad un altro
stato. L’osservazione scientifica mostrava che i cieli
sono immutabili e che la terra era mutevole. Le stelle cadenti non s’inserivano facilmente in questa interpretazione dell’universo, perciò esse erano interpretate come riflessi luminosi sulla volta celeste. E
tutto girava intorno alla terra. Quando G. Galilei
(1609-10) annuncia che le macchie lunari sono montagne, che esistono corpi celesti che girano non intorno alla terra, ma intorno a Giove, che in cielo è
un numero di stelle molto più grande di quello che si
vede ad occhio nudo, incomincia la fine dell’astronomia aristotelico-tolemaica e della visione aristotelico-tomistica del mondo. Crolla una visione del
mondo durata quasi duemila anni (340 a.C.-1610
d.C.). Galilei abbandona la logica medioevale e usa
un nuovo metodo, il metodo matematico-sperimentale, che combina in modo efficace matematica ed
esperimento. La Chiesa sente il pericolo (nel 1517
Lutero le aeva sottratto l’Europa centrale): le nuove
idee fanno crollare dalle radici il sapere tradizionale. E si oppone come può, prima minacciando e poi
imprigionando lo scienziato pisano. Ma inutilmente.
La rivoluzione scientifica si diffonde, ma... non fa
crollare niente. Né fa cambiare la vita di alcuno, né
dei nobili, né del clero, né degli scienziati, né del
popolo. I marinai invece, muniti di sestante, si spostano con più sicurezza sulle onde del mare e possono osare viaggi più lunghi.
7. Questo canto di contenuto scientifico e metodologico va collegato ad altri canti del poema, almeno
a Pg III, 31-39 (ambiti e limiti della ragione umana),
Pg V, 103-123 (teoria della formazione dei temporali), Pg IV, 124-132 (teoria della verità). Pg III,
31-39, va poi integrato con If XXVI, il canto di Ulisse: l’eroe greco sfida l’oceano, per andare ad esplorare il mondo disabitato. Dopo cinque mesi di
navigazione vede una montagna altissima. Egli e i
suoi compagni esultano. Ma presto la gioia si trasforma in pianto, perché dalla montagna sorge un
turbine che affonda la nave. La metafora è evidente:
Ulisse, che è vivo e che non è stato battezzato, non
può scendere sulle spiagge della montagna del purgatorio.
8. La spiegazione delle macchie lunari segue quella
dell’ordine dell’universo e precede quella dell’ereditarietà (Pd VIII, 85-148). Gli altri canti trattano
problemi teologici: se i beati della Luna sono meno
felici dei beati più vicini a Dio (III, 58-90), la distinzione tra volontà assoluta e volontà relativa
(IV, 64-117), il problema se i voti possono essere
mutati (V, 1-63), il problema se la redenzione umana poteva avvenire soltanto attraverso la passione e
la morte di Gesù Cristo sulla croce (VII, 25-120).
Problemi di fisica e problemi dottrinari sono intercalati e trattati estesamente: la terza cantica richiede
argomenti diversi, più elevati di quelli trattati nelle
altre cantiche. Richiede anche un tono diverso e un
rapporto più distaccato con quest’«aiuola che ci fa
tanto feroci» (Pd XXII, 151), da cui ormai il poeta
si sta allontanando.
9. Il canto non è certamente uno dei più apprezzati:
il poeta mette in versi una questione scientifica e
una dimostrazione secondo la scienza del suo tempo.
In realtà non si deve guardare in questo modo il canto. Si deve guardare da un altro punto di vista: il
punto unitario da cui il poeta parte per scrivere tutta
l’opera, cioè la tesi che nulla e nessun ambito del
sapere come della realtà può e deve sottrarsi alla
poesia.
10. Il canto rimanda agli altri canti che affrontano
questioni scientifiche: il sorgere del temporale (Pg
V), la formazione del copo nel grembo materno (Pg
XXV), l’ordine dell’universo (Pd II), la teoria della
ereditarietà (Pd VIII) ecc.
La struttura del canto è semplice: 1) Dante invita il
lettore a seguirlo da vicino, altrimenti corre il rischio di perdersi; 2) Dante e Beatrice corrono veloci
verso il cielo della Luna; 3) il poeta chiede la causa
delle macchie lunari, escludendo l’interpretazione
popolare che si tratti del viso di Caino; 4) Beatrice
confuta alcune ipotesi avanzate dal poeta, quindi dà
la risposta corretta: 5) esse dipendono dal modo in
cui le intelligenze motrici dei cieli si uniscono con i
corpi celesti.
Divina commedia. Paradiso, a cura di Pietro Genesini 14
Canto III
Quel sol che pria d’amor mi scaldò ‘l petto,
di bella verità m’avea scoverto,
provando e riprovando, il dolce aspetto;
1
e io, per confessar corretto e certo
me stesso, tanto quanto si convenne
leva’ il capo a proferer più erto;
4
ma visione apparve che ritenne
a sé me tanto stretto, per vedersi,
che di mia confession non mi sovvenne.
7
Quali per vetri trasparenti e tersi,
o ver per acque nitide e tranquille,
non sì profonde che i fondi sien persi,
10
tornan d’i nostri visi le postille
debili sì, che perla in bianca fronte
non vien men forte a le nostre pupille;
13
tali vid’io più facce a parlar pronte;
per ch’io dentro a l’error contrario corsi
a quel ch’accese amor tra l’omo e ‘l fonte.
16
Sùbito sì com’io di lor m’accorsi,
quelle stimando specchiati sembianti,
per veder di cui fosser, li occhi torsi;
19
e nulla vidi, e ritorsili avanti
dritti nel lume de la dolce guida,
che, sorridendo, ardea ne li occhi santi.
22
“Non ti maravigliar perch’io sorrida”,
mi disse, “appresso il tuo pueril coto,
poi sopra ‘l vero ancor lo piè non fida,
25
ma te rivolve, come suole, a vòto:
vere sustanze son ciò che tu vedi,
qui rilegate per manco di voto.
28
Però parla con esse e odi e credi;
ché la verace luce che li appaga
da sé non lascia lor torcer li piedi”.
31
E io a l’ombra che parea più vaga
di ragionar, drizza’mi, e cominciai,
quasi com’uom cui troppa voglia smaga:
34
“O ben creato spirito, che a’ rai
di vita etterna la dolcezza senti
che, non gustata, non s’intende mai,
37
grazioso mi fia se mi contenti
del nome tuo e de la vostra sorte”.
Ond’ella, pronta e con occhi ridenti:
40
“La nostra carità non serra porte
a giusta voglia, se non come quella
che vuol simile a sé tutta sua corte.
43
I’ fui nel mondo vergine sorella;
e se la mente tua ben sé riguarda,
non mi ti celerà l’esser più bella,
46
ma riconoscerai ch’i’ son Piccarda,
che, posta qui con questi altri beati,
beata sono in la spera più tarda.
49
Li nostri affetti, che solo infiammati
son nel piacer de lo Spirito Santo,
letizian del suo ordine formati.
52
E questa sorte che par giù cotanto,
però n’è data, perché fuor negletti
li nostri voti, e vòti in alcun canto”.
55
Ond’io a lei: “Ne’ mirabili aspetti
vostri risplende non so che divino
che vi trasmuta da’ primi concetti:
58
1. Quel sole (=Beatrice), che per primo mi riscaldò
il petto con l’amore, mi aveva scoperto il dolce aspetto di una bella verità, provando [il vero] e confutando [il falso]. 4. Io, per mostrarmi corretto
[dell’errore] e convinto [del vero], tanto quanto fu
conveniente alzai il capo più dritto, per parlare. 7.
Ma mi apparve una visione (=scena), che mi tenne
tanto stretto a sé, per vederla, che non mi ricordai
(=mi dimenticai) di risponderle. 10. Quali attraverso
vetri trasparenti e tersi oppure attraverso acque nitide e tranquille, non così profonde che il fondo sia
oscuro, i lineamenti dei nostri volti 13. ritornano così deboli, che una perla sopra una fronte bianca non
viene più lenta alle nostre pupille; 16. tali (=indistinti allo stesso modo) vidi io più facce pronte a
parlare. Perciò io corsi dentro l’errore opposto a
quello che amore accese tra l’uomo (=Narciso) e il
fonte [che rifletteva la sua immagine]. 19. Sùbito,
appena mi accorsi di loro, stimando che quelle fossero immagini di visi riflesse da specchi, volsi gli
occhi [dietro di me], per vedere chi fossero. 22. Non
vidi nulla, [perciò] rivolsi gli occhi in avanti, fissandoli in quelli della dolce guida, la quale, sorridendo,
ardeva [d’amore] negli occhi santi. 25. «Non meravigliarti, se io sorrido» mi disse, «dopo il tuo pensiero puerile, che non affida ancora il piede sopra il vero, 28. ma, come al solito, ti fa vaneggiare. Vere sostanze sono quelle che tu vedi qui confinate per inadempimento di voto. 31. Perciò parla con esse, ascóltale e credi [a quel che ti dicono], perché la luce
verace, che le appaga, non lascia allontanare i loro
piedi da sé.» 34. Io mi rivolsi all’ombra che appariva più desiderosa di ragionare e incominciai come
un uomo che un desiderio troppo intenso confonde:
37. «O spirito, creato per il bene [celeste], che ai
raggi della vita eterna senti la dolcezza che, se non
è gustata, non s’intende mai, 40. mi sarebbe gradito
se tu mi accontentassi dicendo il tuo nome e la vostra sorte.» Quell’anima, pronta e con gli occhi sorridenti, [mi rispose]: 43. «La nostra carità non chiude le porte ad un giusto desiderio, se non (=proprio)
come quella carità (=di Dio), che vuole simile a sé
tutta la sua corte (=gli angeli e i santi). 46. Io fui nel
mondo vergine sorella (=monaca) e, se la tua memoria si riguarda bene, non mi celerà a te l’essere [diventata] più bella, 49. ma riconoscerai che io sono
Piccarda Donati, che, posta qui con questi altri beati, sono beata nella sfera più lenta (=la Luna). 52. I
nostri affetti, che sono infiammati soltanto da ciò
che piace allo Spirito Santo, provano letizia conformandosi al suo ordine. 55. E questa sorte (=grado di
beatitudine), che appare tanto bassa, ci è data perché i nostri voti furono trascurati ed in parte vuoti
(=inadempiuti)». 58. Ed io a lei: «Nelle vostre meravigliose sembianze risplende un non so che di divino, che vi trasforma dalle immagini [che avevamo]
prima (=sulla terra) di voi. 
Divina commedia. Paradiso, a cura di Pietro Genesini 15
però non fui a rimembrar festino;
ma or m’aiuta ciò che tu mi dici,
sì che raffigurar m’è più latino.
61
Ma dimmi: voi che siete qui felici,
disiderate voi più alto loco
per più vedere e per più farvi amici?”.
64
Con quelle altr’ombre pria sorrise un
poco;
da indi mi rispuose tanto lieta,
ch’arder parea d’amor nel primo foco:
67
“Frate, la nostra volontà quieta
virtù di carità, che fa volerne
sol quel ch’avemo, e d’altro non ci asseta.
70
Se disiassimo esser più superne,
foran discordi li nostri disiri
dal voler di colui che qui ne cerne;
73
che vedrai non capere in questi giri,
s’essere in carità è qui necesse,
e se la sua natura ben rimiri.
76
Anzi è formale ad esto beato esse
tenersi dentro a la divina voglia,
per ch’una fansi nostre voglie stesse;
79
sì che, come noi sem di soglia in soglia
per questo regno, a tutto il regno piace
com’a lo re che ‘n suo voler ne ‘nvoglia.
82
E ‘n la sua volontade è nostra pace:
ell’è quel mare al qual tutto si move
ciò ch’ella cria o che natura face”.
85
Chiaro mi fu allor come ogne dove
in cielo è paradiso, etsi la grazia
del sommo ben d’un modo non vi piove.
88
Ma sì com’elli avvien, s’un cibo sazia
e d’un altro rimane ancor la gola,
che quel si chere e di quel si ringrazia,
91
così fec’io con atto e con parola,
per apprender da lei qual fu la tela
onde non trasse infino a co la spuola.
94
“Perfetta vita e alto merto inciela
donna più sù”, mi disse, “a la cui norma
nel vostro mondo giù si veste e vela,
 97
perché fino al morir si vegghi e dorma
con quello sposo ch’ogne voto accetta
che caritate a suo piacer conforma.
100
Dal mondo, per seguirla, giovinetta
fuggi’mi, e nel suo abito mi chiusi
e promisi la via de la sua setta.
103
Uomini poi, a mal più ch’a bene usi,
fuor mi rapiron de la dolce chiostra:
Iddio si sa qual poi mia vita fusi.
106
E quest’altro splendor che ti si mostra
da la mia destra parte e che s’accende
di tutto il lume de la spera nostra,
109
ciò ch’io dico di me, di sé intende;
sorella fu, e così le fu tolta
di capo l’ombra de le sacre bende.
112
Ma poi che pur al mondo fu rivolta
contra suo grado e contra buona usanza,
non fu dal vel del cor già mai disciolta.
115
Quest’è la luce de la gran Costanza
che del secondo vento di Soave
generò ‘l terzo e l’ultima possanza”.
118
61. Perciò non fui veloce a ricordare, ma ora mi aiuta ciò che tu mi dici, così che mi è più facile riconoscerti. 64. Ma dimmi: voi, che siete qui felici, desiderate voi un luogo più alto, per vedere [Dio] più
[da vicino] e per farvi più amici [a Lui]?». 67. Con
quelle altre ombre prima sorrise un poco, quindi mi
rispose tanto lieta, che appariva ardere d’amore nel
primo fuoco (=Dio): 70. «O fratello, la virtù della
carità acquieta la nostra volontà e ci fa volere soltanto ciò che abbiamo. E di altro non ci fa venir sete. 73. Se desiderassimo essere più in alto, i nostri
desideri sarebbero discordi dal volere di Colui
(=Dio), che ci ha destinati qui. 76. E vedrai che ciò
(=questa discordanza) non può aver luogo in questi
cieli, se qui è necessario ardere di carità e se tu ben
consideri la sua (=della carità) natura. 79. Anzi è
essenziale a questo nostro essere beati mantenersi
dentro la volontà di Dio. In tal modo le nostre singole volontà diventano una sola con essa. 82. Così,
come (=il modo in cui) noi siamo [distribuiti] di cielo in cielo per questo regno, piace a tutto il regno
(=a tutti i beati) come al re (=Dio), che ci fa volere
secondo il voler suo. 85. E nella (=nel far la) sua volontà è la nostra pace: essa è quel mare verso il quale si muove tutto ciò che essa crea o che natura opera». 88. Allora mi fu chiaro come ogni luogo del
cielo è paradiso (=beatitudine), anche se la grazia
del sommo bene non vi scende nello stesso modo.
91. Ma, come avviene, se un cibo sazia e di una altro resta ancora il desiderio, e di questo si chiede e
di quello si ringrazia; 94. così feci io con atti e con
parole, per apprender da lei quale fu la tela (=il voto), della quale non gettò fino al termine la spola
(=che non finì di tessere). 97. «Una vita perfetta ed
un grande merito colloca in un cielo più alto una
donna (=Chiara d’Assisi)» mi disse, «secondo la cui
regola giù nel vostro mondo [ci] si veste e vela, 100.
per [poter] vegliare e dormire fino alla morte con
quello sposo (=Cristo), che accetta ogni volontà, che
la carità conforma a ciò, che piace a Lui. 103. Ancor giovinetta, fuggii dal mondo, per seguirla, e mi
chiusi nel suo abito e promisi [di seguire] la vita del
suo ordine (=di vivere secondo la sua regola). 106.
Uomini poi, abituati più a fare il male che a fare il
bene, mi rapirono fuori del dolce chiostro: Dio sa
quale fu poi la mia vita. 109. E quest’altro spirito
splendente, che si mostra a te dalla mia parte destra
e che si accende di tutta la luce della nostra speranza, 112. intende di sé ciò che io dico di me. Fu sorella e dal capo le fu tolta l’ombra delle sacre bende
(=il velo monacale). 115. Ma, dopo che fu ricondotta al mondo contro la sua volontà e contro la buona
usanza [di rispettare chi ha fatto un voto], non fu
mai sciolta dal velo del cuore. 118. Questa è la luce
della grande Costanza d’Altavilla, che dal secondo
vento di Svevia (=Enrico VI) generò il terzo ed ultimo potente sovrano (=Federico II).» 
Divina commedia. Paradiso, a cura di Pietro Genesini 16
Così parlommi, e poi cominciò ‘Ave,
Maria’ cantando, e cantando vanio
come per acqua cupa cosa grave.
121
La vista mia, che tanto lei seguio
quanto possibil fu, poi che la perse,
volsesi al segno di maggior disio,
124
e a Beatrice tutta si converse;
ma quella folgorò nel mio sguardo
sì che da prima il viso non sofferse;
127
e ciò mi fece a dimandar più tardo. 130
121. Così mi parlò, poi cominciò a cantare l’Ave
Maria, e cantando svanì come per acqua cupa svanisce una cosa pesante. 124. La mia vista, che la seguì
tanto quanto fu possibile, dopo che la perse si rivolse
all’oggetto di maggior desiderio (=Beatrice) 127. e
si concentrò totalmente in lei. Ma quella sfolgorò
tanto nel mio sguardo, che da principio i miei occhi
non ressero [il suo fulgore]. 130. E ciò mi fece più
lento a domandare.
I personaggi
Narciso è un giovane bellissimo, di cui parla la mitologia greca. Specchiandosi nell’acqua, s’innamora
della propria immagine, cade nell’acqua e muore.
Gli dei lo trasformano nel fiore che porta il suo nome. La fonte di Dante è Ovidio, Metam. VI, 407-
510.
Piccarda Donati (seconda metà del sec. XIII) è figlia di Simone e sorella di Corso e di Forese. Si fa
suora nel convento delle clarisse di Monticelli, presso Firenze. Il fratello Corso la fa rapire per darla in
moglie a Rossellino della Tosa, suo compagno di
partito. Di lei non si sa altro. Dante è imparentato
con la famiglia Donati, poiché la moglie Gemma è
figlia di Manetto Donati.
Chiara d’Assisi (1194-1253) appartiene a una nobile famiglia di Assisi. È poco più giovane di Francesco d’Assisi, ed è da lui amata e a lui devota. Fonda
l’ordine monacale delle clarisse, che s’ispira ai valori francescani di povertà, carità, umiltà, castità e
semplicità.
Costanza d’Altavilla (1154-1198) è figlia di Ruggero II di Sicilia. Sposa l’imperatore Enrico VI di Svevia (1186), a cui porta in dote la Sicilia. È madre di
Federico II (1194-1250), messo tra gli eretici (If X,
119). Dante riprende una leggenda, tendente a screditare il partito imperiale, secondo cui è sottratta al
chiostro e costretta a sposare Enrico VI.
Commento
1. Dante incontra la prima schiera di anime nel cielo
della Luna. Esse sono così diafane, che egli pensa di
averle alle spalle e si volta (vv. 7-24). Le anime
hanno perso completamente il loro aspetto materiale
e sono divenute pura luce, puri spiriti. Lo stesso vale
per le anime che incontra proseguendo il viaggio in
paradiso. Il poeta ha saputo caratterizzare in modo
semplice ed efficace l’atmosfera e le anime dei tre
regni oltremondani: l’oscurità dell’inferno, la concretezza della materia, la deformazione fisica e spirituale, l’egoismo dei dannati; la luce primaverile
del purgatorio, la speranza, la coralità delle anime
purganti; la luce del paradiso, l’immaterialità delle
anime, che hanno quasi completamente perso il loro
antico aspetto, la loro partecipazione e la loro totale
comunione alla vita divina.
2. Piccarda Donati si avvicina a Dante ed è sollecita
a rispondere alle domande del poeta. Essa ricorda
ancora la sua scelta di vivere ritirata nel convento e
la violenza che subisce ad opera del fratello Corso,
che la fa rapire per darla in sposa ad un compagno
di partito. Ma quella violenza subìta in vita è ormai lontana, è divenuta un pallido ricordo, che non
la ferisce più. Ora prova la beatitudine di vivere in
comunione con Dio e con gli altri beati. Questa beatitudine ripaga ampiamente delle sofferenze provate
quand’era sulla terra: la nuova bellezza, che ha acquistato in cielo, la rende irriconoscibile al poeta.
Alla fine del canto ella svanisce cantando l’Ave
Maria.
2.1. Il canto fa parte della serie dei canti abbinati:
rimanda a Pg XXIV, dove il poeta incontra Forese
Donati, il fratello di Piccarda. In quell’incontro si
parla anche della donna, di cui si dice che è già in
cielo. Si parla anche di Corso Donati, di cui si anticipa la fine all’inferno, dove è trascinato da un cavallo-demonio. Si tratta di una anticipazione, che
provoca curiosità e attesa nel lettore. Altri canti abbinati sono quello di Ulisse e Guido da Montefeltro,
due fraudolenti tra loro molto diversi (If XXVI e
XXVII); quello di Guido da Montefeltro (If XXVII)
e del figlio Bonconte (Pg V) ecc.
3. Nel canto il poeta affronta un difficile problema
teologico: le anime sono beate nel cielo in cui si
trovano oppure vorrebbero salire in un cielo più elevato, per essere più vicine a Dio (vv. 64-87)? La risposta, data da Piccarda, è che la beatitudine delle
anime consiste nell’essere concordi alla volontà di
Dio, perché ciò che Egli ha deciso è giusto: «E ‘n la
(=nel far la) sua volontà è nostra pace» (v. 85). Beatrice resta silenziosa per tutto il canto; ricompare
soltanto alla fine, più luminosa che mai.
4. La storia di Piccarda è racchiusa in soli 12 versi
(vv. 97-108). È breve come la storia dell’anonimo
fiorentino, morto suicida (If XIII, 139-151), o come
la storia di Pia de’ Tolomei (Pg V, 130-142). La
pratica della sintesi caratterizza l’opera fin da If I,
1: «Nel mezzo del cammin di nostra vita...». I «pochi versi» hanno un impatto particolarmente efficace
e potente nella memoria del lettore: vi s’imprimono
in modo permanente. La loro efficacia è poi accentuata dal fatto che si dispiegano nella terzina, in
quell’involucro e in quella catena che è la terzina
dantesca.
5. Piccarda si esprime poi in un verso che dice e non
dice, ma allude: «Iddio si sa qual poi mia vita fusi»
(v. 108). Proprio come le parole del conte Ugolino
della Gherardesca: «Poscia, più che ‘l dolor, poté ‘l
digiuno» (If XXXIII, 75), che costituiscono il caso
più potente ed efficace di allusione di tutta la Divina commedia. E spingono il lettore a chiedersi se il 
Divina commedia. Paradiso, a cura di Pietro Genesini 17
digiuno ha ucciso il conte o se lo ha spinto a cibarsi
dei suoi figli. Piccarda, sia per pudore sia per non
rinnovare l’antico dolore, allude soltanto alle sofferenze della sua vita fuori del convento. Il lettore allora si attiva, e immagina. Sarebbe rimasto passivo,
se l’anima avesse fatto l’elenco delle sue sofferenze.
E Piccarda sarebbe stata noiosa e prosaica se le avesse esposte. Dante è entrato nella psicologia della
donna come del lettore: ciò a cui si allude e ciò che
si immagina colpisce molto di più di ciò che si vede.
5.1. Accanto alle forme di allusione linguistica si
collocano le forme di allusione di tipo profetico,
come quella del Veltro (If I, 100-111) o le profezie
sul futuro del poeta che costellano le prime due cantiche. Un caso particolare di allusione è il riassunto:
il poeta dice in due parole quel che vuol fare conoscere, per impedire che acquisti importanza a spese
di qualcos’altro: riassume il suo viaggio a Brunetto
Latini, l’antico maestro (If XV, 46-54), e a Catone,
il guardiano del purgatorio (Pg I, 58-65), e riassume
in soli 13 versi il viaggio di uscita dall’inferno (If
XXXIV, 127-139). Dante sa che le cose soltanto accennate hanno un impatto emotivo molto più intenso
delle cose dette esplicitamente. E vi ricorre consapevolmente. Ad esempio la profezia di Farinata (If
X, 121-132) o la richiesta a Cacciaguida di chiarire
le profezie che gli sono state dette (Pd XV, 106-
120).
6. Dante fa presentare Costanza d’Altavilla a Piccarda. Era ricorso più volte a questo espediente: ad
esempio Virgilio parla delle anime dei lussuriosi (If
V, 52-72), frate Alberigo dei Manfredi parla prima
di se stesso e poi di Branca Doria (If XXXIII, 136-
147), Oderisi da Gubbio parla prima di se stesso e
poi di Provenzan Salvani (Pg XI, 118-142). In séguito l’imperatore Giustiniano parla prima dell’impero e poi di Romeo di Villanova (Pd VI, 127-142).
In questo modo evita la monotonia di un dialogo
continuo tra lui e il personaggio incontrato.
7. Il canto è pieno di donne: Beatrice che accompagna il poeta, Piccarda che parla con lui e che gli
parla di Costanza d’Altavilla. L’atmosfera è nobile
e rarefatta. Ognuna di esse ha una storia personale
alle spalle. E la gioia del cielo non rende meno
drammatica la vita e la violenza subìta sulla terra da
Piccarda come da Costanza. In If II, 52-126, Virgilio gli aveva parlato delle tre donne del cielo – la
Vergine Maria, santa Lucia e Beatrice – che si erano
rivolte a lui, per invitarlo ad andare in aiuto al poeta
che si era smarrito nella selva oscura. Tre è un numero perfetto, ma è anche il numero che sul piano
narrativo istituisce dinamismo al canto, a un episodio, a un racconto.
8. Come Piccarda, anche Guido da Montefeltro alla
fine del dialogo si allontana da Dante (If XXVII,
130-132). La donna però è tripudiante di gioia,
Guido invece è ancora bruciato per essersi fatto ingannare dal papa Bonifacio VIII, che gli aveva chiesto un consiglio fraudolento. Lo stesso comportamento è inserito in due contesti diversi. Dante quindi riprende e modifica un modulo narrativo già sperimentato. Il poeta era ricorso a questa soluzione fin
dai primi canti: lo svenimento di If III, 133-136, e
V, 139-142, è inserito in contesti diversi che gli
fanno assumere significati diversi.
9. Come in altri canti, il poeta affronta una questione teologica, filosofica e scientifica, a cui accosta
una questione di tipo diverso, in genere la storia
dell’anima che ha davanti. In questo caso il canto ha
questa struttura narrativa: Piccarda parla di una questione teologica (se le anime della Luna desiderano
essere più vicine a Dio); poi parla della sua vita; e
infine parla di un’altra anima, Costanza d’Altavilla.
Il collegamento è costituito dal fatto che le due anime non hanno rispettato i voti, perché rapite dal
convento in cui si erano ritirate. Nei canti dell’Inferno questa struttura è più scoperta.
10. La scelta di Dante di mettere Piccarda Donati e
Costanza d’Altavilla nel cielo della Luna acquista
un senso pregnante se si tiene presente che pone nel
cielo di Venere – un cielo per un certo verso più alto
– le anime di Cunizza da Romano e di Raab. La
prima non sapeva mai dire di no a chi chiedeva con
cortesia; la seconda faceva la prostituta e con retto
senso degli affari si concedeva ad amici e nemici e
non provava disgusto a fare la spia: vende agli ebrei
i suoi concittadini in cambio di avere salva la vita
lei e i suoi clienti. Il suo merito? Favorì la venuta di
Cristo e Cristo, riconoscente, andò a prelevarla nel
limbo per portarla nel cielo di Venere. O degli spiriti amanti.
11. Le due donne rimandano a tutte le altre donne
che il poeta incontra nel corso del viaggio: donne
che finiscono all’inferno (Semiramide, Elena, Didone, Feancesca e Paolo, Taidè ecc.), donne che finiscono in Purgatorio (Pia de’ Tolomei, Sapìa da Siena ecc.) e donne che vanno in paradiso (Piccarda
Donati, Costanza d’Altavilla, la ninfomane Cunizza
da Romano, la prostituta Raab ecc.). E poi c’è Beatrice, matelda, la Vergine Maria…
12. Il canto procede nel canto successivo: il poeta ha
due dubbi (qual è la sede dei beati; e perché le anime inadempienti ai voti devono purgarsi se hanno
subìto violenza), a cui Beatrice risponde. Un terzo
dubbio è rimandato nel canto successivo. Questa espansione di un canto in un altro richiama sia il canto di Capocchio e di maestro Adamo (If XXIXXXX) sia il canto di Ugolino della Gherardesca (If
XXXII-XXXIII).
La struttura del canto è semplice: 1) Dante incontra Piccarda Donati; 2) Piccarda dice che il cielo
accoglie le anime di coloro che non hanno adempiuto i voti e che la felicità di tutte le anime consiste
nel conformarsi alla volontà di Dio; 3) l’anima poi
racconta del voto che non ha compiuto (è stata rapita dal convento e costretta a sposarsi); 4) anche
l’anima di Costanza d’Altavilla, vicina a lei, ha subìto la stessa violenza; infine 5) Piccarda, cantando
l’Ave Maria, scompare. 
Divina commedia. Paradiso, a cura di Pietro Genesini 18
Canto IV
Intra due cibi, distanti e moventi
d’un modo, prima si morria di fame,
che liber’omo l’un recasse ai denti;
1
sì si starebbe un agno intra due brame
di fieri lupi, igualmente temendo;
sì si starebbe un cane intra due dame:
4
per che, s’i’ mi tacea, me non riprendo,
da li miei dubbi d’un modo sospinto,
poi ch’era necessario, né commendo.
7
Io mi tacea, ma ‘l mio disir dipinto
m’era nel viso, e ‘l dimandar con ello,
più caldo assai che per parlar distinto.
10
Fé sì Beatrice qual fé Daniello,
Nabuccodonosor levando d’ira,
che l’avea fatto ingiustamente fello;
13
e disse: “Io veggio ben come ti tira
uno e altro disio, sì che tua cura
sé stessa lega sì che fuor non spira.
16
Tu argomenti: “Se ‘l buon voler dura,
la violenza altrui per qual ragione
di meritar mi scema la misura?”.
19
Ancor di dubitar ti dà cagione
parer tornarsi l’anime a le stelle,
secondo la sentenza di Platone.
22
Queste son le question che nel tuo velle
pontano igualmente; e però pria
tratterò quella che più ha di felle.
25
D’i Serafin colui che più s’india,
Moisè, Samuel, e quel Giovanni
che prender vuoli, io dico, non Maria,
28
non hanno in altro cielo i loro scanni
che questi spirti che mo t’appariro,
né hanno a l’esser lor più o meno anni;
31
ma tutti fanno bello il primo giro,
e differentemente han dolce vita
per sentir più e men l’etterno spiro.
34
Qui si mostraro, non perché sortita
sia questa spera lor, ma per far segno
de la celestial c’ha men salita.
37
Così parlar conviensi al vostro ingegno,
però che solo da sensato apprende
ciò che fa poscia d’intelletto degno.
40
Per questo la Scrittura condescende
a vostra facultate, e piedi e mano
attribuisce a Dio, e altro intende;
43
e Santa Chiesa con aspetto umano
Gabriel e Michel vi rappresenta,
e l’altro che Tobia rifece sano.
46
Quel che Timeo de l’anime argomenta
non è simile a ciò che qui si vede,
però che, come dice, par che senta.
49
Dice che l’alma a la sua stella riede,
credendo quella quindi esser decisa
quando natura per forma la diede;
52
e forse sua sentenza è d’altra guisa
che la voce non suona, ed esser puote
con intenzion da non esser derisa.
55
S’elli intende tornare a queste ruote
l’onor de la influenza e ‘l biasmo, forse
in alcun vero suo arco percuote.
58
1. Posto tra due cibi, nella stessa misura distanti e attraenti, l’uomo, dotato di libero arbitrio, morirebbe di
fame prima di mettere sotto i denti l’uno o l’altro. 4.
Così starebbe un agnello tra due lupi feroci ed affamati, temendo ugualmente [l’uno e l’altro]; così starebbe
un cane da caccia tra due daini. 7. Pertanto, se io tacevo, non mi rimprovero né mi elogio, poiché ero sospinto nella stessa misura dai miei dubbi e perciò ero
necessitato (=non avevo possibilità di scelta). 10. Io
tacevo, ma il mio desiderio era dipinto nel viso, e con
esso la mia domanda, molto più esplicita che se
l’avessi formulata con le parole. 13. Beatrice fece
[con me] quello che fece il profeta Daniele, liberando
Nabuccodonosor dall’ira, che lo aveva reso ingiustamente crudele; 16. e disse: «Io vedo bene come l’uno
e l’altro desiderio ti trascinano, tanto che la tua preoccupazione ostacola se stessa a tal punto che non spira
fuori [di bocca]. 19. Tu argomenti [in questo modo]:
“Se la buona volontà perdura, per quale motivo la violenza altrui mi fa diminuire la misura del merito?”.
22. Ancora ti dà motivo di dubitare il fatto che le anime sembrano tornare alle stelle, secondo l’affermazione di Platone. 25. Queste sono le questioni che
premono con uguale forza sulla tua volontà, perciò
tratterò prima quella che contiene più veleno [nei confronti della dottrina cristiana]. 28. Quello dei Serafini
che sta più vicino a Dio, Mosè, Samuele e quello dei
due Giovanni (=il Battista e l’Evangelista) che vuoi
prendere, io dico, non [esclusa nemmeno] la Vergine
Maria, 31. non hanno le loro sedi in un cielo diverso
da quello di questi spiriti che or ora ti sono apparsi, né
in questa loro beatitudine restano un numero maggiore
o minore di anni; 34. ma tutti abbelliscono [con la loro
presenza] il primo cielo (=l’empìreo) e godono della
loro vita beata in misura diversa, secondo la loro capacità di sentire più o meno intensamente [l’ardore di
carità che] lo Spirito Santo [desta in loro]. 37. Qui
(=nel cielo della Luna) esse si mostrarono, non perché
sia data loro in sorte questa sfera, ma per dare a te un
segno concreto della sfera celeste che ha meno salita
(=che è più lontana dall’empìreo). 40. Così conviene
(=è necessario) parlare al vostro ingegno, perché soltanto dai segni sensibili esso apprende ciò che poi fa
degno di [conoscenza per] l’intelletto. 43. Per questo
scopo la Sacra Scrittura si adatta alle vostre capacità
intellettuali, e attribuisce a Dio piedi e mani, e intende altro (=la realtà spirituale); 46. e la Santa Chiesa vi
rappresenta con l’aspetto umano l’arcangelo Gabriele
e Michele, e quell’altro che guarì Tobia. 49. Quello
che nel Timeo Platone afferma sulle anime non corrisponde a ciò che qui si vede, poiché pare che egli intenda [letteralmente] quel che dice. 52. Dice che
l’anima ritorna alla sua stella e crede che essa sia stata
strappata da qui quando la natura la diede [ad un corpo] come forma [vitale]. 55. Ma forse la sua affermazione è diversa da quello che le parole dicono e può
contendere un’idea niente affatto ridicola. 58. Se egli
intende che a queste ruote [dei cieli] vanno fatti risalire il merito e il demerito degli influssi [buoni o cattivi
degli astri sugli uomini], forse il suo arco colpisce in
parte la verità.
Divina commedia. Paradiso, a cura di Pietro Genesini 19
Questo principio, male inteso, torse
già tutto il mondo quasi, sì che Giove,
Mercurio e Marte a nominar trascorse.
 61
L’altra dubitazion che ti commove
ha men velen, però che sua malizia
non ti poria menar da me altrove.
 64
Parere ingiusta la nostra giustizia
ne li occhi d’i mortali, è argomento
di fede e non d’eretica nequizia.
 67
Ma perché puote vostro accorgimento
ben penetrare a questa veritate,
come disiri, ti farò contento.
 70
Se violenza è quando quel che pate
niente conferisce a quel che sforza,
non fuor quest’alme per essa scusate;
 73
ché volontà, se non vuol, non s’ammorza,
ma fa come natura face in foco,
se mille volte violenza il torza.
 76
Per che, s’ella si piega assai o poco,
segue la forza; e così queste fero
possendo rifuggir nel santo loco.
 79
Se fosse stato lor volere intero,
come tenne Lorenzo in su la grada,
e fece Muzio a la sua man severo,
 82
così l’avria ripinte per la strada
ond’eran tratte, come fuoro sciolte;
ma così salda voglia è troppo rada.
 85
E per queste parole, se ricolte
l’hai come dei, è l’argomento casso
che t’avria fatto noia ancor più volte.
 88
Ma or ti s’attraversa un altro passo
dinanzi a li occhi, tal che per te stesso
non usciresti: pria saresti lasso.
 91
Io t’ho per certo ne la mente messo
ch’alma beata non poria mentire,
però ch’è sempre al primo vero appresso;
 94
e poi potesti da Piccarda udire
che l’affezion del vel Costanza tenne;
sì ch’ella par qui meco contradire.
 97
Molte fiate già, frate, addivenne
che, per fuggir periglio, contra grato
si fé di quel che far non si convenne;
100
come Almeone, che, di ciò pregato
dal padre suo, la propria madre spense,
per non perder pietà, si fé spietato.
103
A questo punto voglio che tu pense
che la forza al voler si mischia, e fanno
sì che scusar non si posson l’offense.
106
Voglia assoluta non consente al danno;
ma consentevi in tanto in quanto teme,
se si ritrae, cadere in più affanno.
109
Però, quando Piccarda quello spreme,
de la voglia assoluta intende, e io
de l’altra; sì che ver diciamo insieme”.
112
Cotal fu l’ondeggiar del santo rio
ch’uscì del fonte ond’ogne ver deriva;
tal puose in pace uno e altro disio.
115
“O amanza del primo amante, o diva”,
diss’io appresso, “il cui parlar m’inonda
e scalda sì, che più e più m’avviva,
118
61. Questa dottrina [degli influssi astrali], male interpretata, un tempo fece errare quasi tutto il mondo,
tanto che giunse all’eccesso d’indicare i pianeti con
il nome di Giove, di Mercurio e di Marte. 64.
L’altro dubbio che ti turba ha meno veleno, perché
la sua malizia non ti potrebbe condurre lontano da
me. 67. Il fatto che la giustizia divina appaia ingiusta agli occhi dei mortali, è un argomento [a favore]
della fede e non [una dimostrazione] delle maligne
affermazioni degli eretici. 70. Ma, poiché il vostro
intelletto può ben penetrare in questa verità, come
desideri, ti farò contento. 73. Se la vera violenza si
ha soltanto quando colui che la subisce non favorisce in alcun modo colui che gliela infligge, queste
anime non furono scusate per la violenza subita; 76.
perché la volontà, se non vuole, non si smorza, ma fa
come la natura (=l’istinto naturale) fa nel fuoco,
anche se per mille volte la violenza cerca di piegarlo verso il basso. 79. Perciò, se ella si piega molto o
poco, segue la forza. Così fecero queste anime, pur
potendo fuggire nuovamente nel santo luogo (=nel
monastero). 82. La loro volontà, se fosse stato salda,
come quella che tenne Lorenzo sulla graticola e
quella che fece Muzio Scevola severo verso la sua
mano, 85. le avrebbe risospinte per la strada [del
chiostro] da cui erano state strappate, non appena
erano libere [dalla minaccia della violenza]. Ma una
volontà così salda [e inflessibile] è troppo rara. 88.
Da queste parole, se le hai ascoltate bene come dovevi, è cassato l’argomento che ti avrebbe angustiato
anche in futuro. 91. Ma ora dinanzi agli occhi ti si
pone di traverso una tale difficoltà, che con le tue
sole forze non ne usciresti: prima ti stancheresti. 94.
Io ti ho già messo nella mente come cosa certa che
l’anima beata non potrebbe mentire, poiché è sempre vicina alla verità prima (=Dio). 97. E poi da
Piccarda hai potuto udire che Costanza mantenne
[saldo nel cuore] l’affetto per il velo monacale; così
che pare che ella qui contraddica le mie parole. 100.
Molte volte, o fratello, è già accaduto che, per fuggire un pericolo, si fece contro voglia quello che non
conveniva fare. 103. Come Almeone, che, pregato
da suo padre, uccise la propria madre: per non venire meno alla pietà [verso il padre], si fece spietato
[con la madre]. 106. A questo punto voglio che tu
pensi che la violenza [di chi la infligge] si mischia
alla volontà [di chi la subisce], e fanno sì che le offese [a Dio] non si possano scusare. 109. La volontà
assoluta (=sciolta da ogni condizionamento) non acconsente al danno (=alla violenza); ma vi acconsente in tanto in quanto, se resiste, teme di cadere in un
affanno maggiore. 112. Perciò, quando Piccarda si
espresse come hai udito, parlava della volontà assoluta, invece io [parlavo] dell’altra; così che entrambi
diciamo la verità». 115. Tale fu il fluire del santo
ragionamento [di Beatrice], che uscì dal fonte da cui
deriva ogni verità (=Dio). Esso pose in pace
(=soddisfece) l’uno e l’altro desiderio [che provavo]. 118. «O donna amata dal primo amante (= Dio), o divina» io dissi di séguito, «il cui parlare
m’inonda e mi riscalda a tal punto, che mi ravviva
sempre di più, 
Divina commedia. Paradiso, a cura di Pietro Genesini 20
non è l’affezion mia tanto profonda,
che basti a render voi grazia per grazia;
ma quei che vede e puote a ciò risponda.
121
Io veggio ben che già mai non si sazia
nostro intelletto, se ‘l ver non lo illustra
di fuor dal qual nessun vero si spazia.
124
Posasi in esso, come fera in lustra,
tosto che giunto l’ha; e giugner puollo:
se non, ciascun disio sarebbe frustra.
127
Nasce per quello, a guisa di rampollo,
a piè del vero il dubbio; ed è natura
ch’al sommo pinge noi di collo in collo.
130
Questo m’invita, questo m’assicura
con reverenza, donna, a dimandarvi
d’un’altra verità che m’è oscura.
133
Io vo’ saper se l’uom può sodisfarvi
ai voti manchi sì con altri beni,
ch’a la vostra statera non sien parvi”.
136
Beatrice mi guardò con li occhi pieni
di faville d’amor così divini,
che, vinta, mia virtute diè le reni,
139
e quasi mi perdei con li occhi chini. 142
121. il mio affetto non è tanto profondo, che basti a
rendere a voi grazia per grazia (=a ringraziarvi per
la grazia ricevuta). Ma colui che vede e può [tutto]
(=Dio) vi dia la giusta ricompensa. 124. Io vedo bene che il nostro intelletto non si sazia mai, se non lo
illumina la verità divina, fuori della quale non esiste
alcun’altra verità. 127. Si riposa in essa, come una
fiera [si riposa] nel suo covile, non appena l’ha raggiunta. E la può raggiungere. Se non [la raggiungesse], ciascun desiderio sarebbe vano. 130. Per questo
motivo il dubbio nasce, come un figlio, ai piedi della verità. Ed è la nostra natura [di esseri razionali]
che ci spinge di colle in colle fino alla sommità
(=alla verità). 133. Questo fatto, o donna, m’invita,
questo fatto m’incoraggia con riverenza a domandarvi di un’altra verità che mi è oscura. 136. Io voglio sapere se l’uomo può soddisfare ai voti manchevoli (=inadempiuti) con altri beni, che alla vostra
bilancia non siano inferiori.» 139. Beatrice mi guardò con gli occhi pieni di faville di amore [e] così
divini, che, vinta, la mia capacità visiva si volse altrove, 142. e quasi mi smarrii con gli occhi chinati
[verso terra].
I personaggi
Il profeta Daniele (Dn 2, 1-46) con l’aiuto divino
spiega al re babilonese Nabuccodonosor (604-562 a.
C.) un sogno che questi aveva fatto e che non ricordava bene. Gli indovini fatti chiamare non gli avevano saputo rispondere, perciò li aveva condannati a
morte. Il profeta ottiene che la condanna a morte sia
sospesa. Come il sovrano Dante non riesce ad esprimersi e la risposta di Beatrice è data poiché essa conosce tutto in Dio.
Platone di Atene (427-447 a.C.) è il maggiore discepolo di Socrate e uno dei maggiori filosofi greci.
Espone le sue teorie nei Dialoghi, per indicare che
la filosofia è discussione e ricerca e poi anche conclusione. I più importanti sono: Apologia di Socrate, Convivio, Fedone, Repubblica, Parmenide, Timeo, Leggi. I nuclei centrali del suo pensiero sono la
dottrina delle idee. Le idee delle cose sono universali e necessarie ed esistono dall’eternità nell’iperuranio, cioè oltre il cielo. Un demiurgo divino le ha
prese a modello per plasmare le cose, che sono particolari e contingenti. L’anima umana viveva come
le idee nell’iperuranio, al di là del cielo, ed è perciò
immortale. Da qui è precipitata ed è entrata nel corpo. Il trauma della nascita le ha fatto dimenticare le
conoscenze che aveva, ma che può cercare di ricordare. La conoscenza è quindi ricordo. Con la morte
ritorna al cielo. La realtà vera è quindi la realtà delle idee: le cose sono una semplice copia. Di qui il
giudizio negativo sull’arte, che sarebbe copia della
copia della realtà. Nella Repubblica egli immagina
una società tripartita: la classe dei filosofi con funzioni di governo, quella dei soldati con il compito
della difesa e quella dei produttori (contadini e artigiani), che assicura il sostentamento delle altre due.
Le donne sono in comune e non esiste la proprietà
privata. Nelle Leggi ritorna ad una visione più tradizionale dello Stato. Per certi versi le sue teorie sono
più vicine di quelle aristoteliche al pensiero cristiano (l’immortalità dell’anima, il demiurgo). Perciò è
accolto con favore da sant’Agostino e dalle correnti
agostiniane e mistiche.
Mosè, Samuele, Giovanni il Battista e Giovanni
l’Evangelista sono personaggi dell’Antico e del
Nuovo testamento, presi come esempio di beati del
paradiso.
Gabriele, Michele, Raffaele sono arcangeli che appaiono nell’Antico testamento. Essi sono puri spiriti,
ma la Chiesa permette di raffigurarli come esseri
umani per darne una rappresentazione sensibile
all’intelletto umano.
Giove, Mercurio e Marte sono divinità pagane identificate nei pianeti. L’identificazione avviene fin
dall’età ellenistica (sec. III a.C.).
Lorenzo è un diacono romano che muore bruciato
vivo su una graticola nel 258 durante la persecuzione dell’imperatore Valeriano.
Muzio Scevola è un soldato romano che cerca di uccidere il re etrusco Porsenna, per salvare Roma. Non
vi riesce, perciò brucia su un braciere il braccio che
aveva sbagliato, suscitando l’ammirazione del sovrano nemico (sec. VI a.C.).
Piccarda Donati (seconda metà del sec. XIII) e Costanza d’Altavilla (1154-1198) scelgono la vita del
chiostro da cui sono strappate. La prima è data in
sposa dal fratello Corso Donati a un compagno di
partito. È imparentata con Gemma Donati, moglie di
Dante. La seconda diventa moglie dell’imperatore
Enrico VI di Svevia (1186). Dante riprende una leggenda, tendente a screditare il partito imperiale.
Piccarda parla di sé e di Costanza in Pd III.
Almeone uccide la madre Erifile per obbedire al
padre Anfiarao, che, comparso in sogno, accusava la 
Divina commedia. Paradiso, a cura di Pietro Genesini 21
moglie di avere causato la sua morte rivelando ai
nemici il suo nascondiglio. La fonte di Dante è Ovidio, Metam. IX, 408 sgg.
Commento
1. Il canto è il canto dei dubbi: due dubbi, due risposte e un chiarimento, e un terzo dubbio che avrà risposta soltanto nel canto successivo. Dante si allontana dalla realtà concreta dell’inferno, dimentica la
realtà concreta della sua vita e passa o si rifugia nel
mondo delle questioni scientifiche o teologiche. Si
stacca dalla realtà. Il viaggio è un itinerarium
mentis in Deum. Egli insiste sul dubbio, poi però
vuole dare al dubbio una risposta che sia possibilmente la risposta definitiva. Ma la risposta è stata
formulata dopo attenta riflessione e tenendo conto di
tante variabili e di tante possibilità. Alle spalle c’è
la mente possente di Tommaso d’Aquino, che su ogni questione (o problema) cercava le varie risposte
(o le varie soluzioni), le esaminava e poi elaborava
una risposta che tenesse conto di tutte le obiezioni.
In questo modo è salvato non soltanto l’atteggiamento curioso, aperto e problematico nei confronti
della realtà, ma anche il momento conclusivo, quello
in cui si devono tirare le somme. Non si può passare
il tempo a dubitare e soltanto a dubitare. Un René
Descartes (1596-1650), che insiste sul dubbio e che,
per dimostrarsi originale, lo trasforma in dubbio iperbolico (peraltro soltanto apparente), dimostra che
sta copiando roba altrui, vecchia di tre secoli. Dimostra di essere incapace di apportarvi un contributo
originale (porta all’eccesso quel che trova). Dimostra che non ha capito e per due motivi il dubbio dei
pensatori medioevali: a) il dubbio deve spingere a
fare quel lavoro di ricerca e quella formulazione di
ipotesi, che portano poi alla scelta dell’ipotesi vera
o dell’ipotesi preferibile, e cioè alla soluzione del
dubbio; e b) dal dubbio si deve andare oltre, fuori
del dubbio, ma in modo genuino, non in modo capzioso. Usare il dubbio per dimostrare l’esistenza del
soggetto dubitante – dubito, ergo sum – è pura follia. Significa ritenere credibili le fandonie del barone di Münchhausen, che frena la caduta dalla Luna
sulla Terra afferrandosi per il colletto della giacca.
1.1. In Pd IV, 118-138, Dante dimostra una consapevolezza ancora maggiore del significato metodologico del dubbio e del fatto che si debba uscire assolutamente dal dubbio, per giungere ad una verità
precisa e dimostrata: la ricerca va di colle in colle e
poi si ferma sulla vetta più alta.
2. «Posto tra due cibi... Così un agnello... Così un
cane da caccia...». Poi c’è la conclusione: allo stesso modo si trovava il poeta tra due dubbi, che gli
sembravano di uguale gravità e di uguale importanza. Ed egli non sapeva decidersi da quale iniziare
per domandare spiegazioni a Beatrice. L’inizio del
canto ripete per tre volte un complesso problema di
logica medioevale che normalmente va sotto il nome
di Asino di Buridano. Buridano era un logico che
aveva un asino. Per dimostrare un principio di logica, il principio di ragion sufficiente (o di indecidibilità), prese l’asino e lo mise davanti a due mucchi
di fieno, perfettamente uguali e alla stessa distanza.
La tesi era che l’asino non aveva nessun motivo per
scegliere il primo o il secondo, avrebbe girato il capo dal primo al secondo e dal secondo al primo, finché sarebbe morto di fame. Alla fine il logico perdeva l’asino ma dimostrava la sua tesi: anche
l’animale agisce in base al principio di ragion sufficiente. Contento lui di aver perso l’asino...
2.1.Che cosa diceva questo principio? Diceva che
niente può esistere, accadere o essere vero, se non
vi è un motivo sufficiente affinché esso sia così e
non diversamente. Questa è la formulazione posteriore di Gottlieb W. Leibniz (1646-1716), il maggiore o forse l’unico continuatore della logica medioevale in epoca moderna. Insomma anche l’asino
deve avere un motivo che lo spinga in una direzione,
verso un mucchio di fieno, o in un’altra, verso
l’altro mucchio. Questo principio è di fondamentale
importanza nella teoria della decisione: davanti a
più soluzioni quale soluzione si deve scegliere e in
base a quali motivazioni (o a quali giustificazioni)?
O anche: che cosa si deve fare quando non c’è alcun
motivo per preferire una soluzione a un’altra? Sono
problemi che coinvolgono anche la realtà spicciola
di ogni giorno. Dante riesce a trasformare in alta poesia anche una fredda questione di logica!
3. Il poeta propone un’interpretazione della Bibbia
– ma è l’interpretazione ufficiale della Chiesa – che
sarà ben accolta anche in séguito (vv. 43-48): Dio è
rappresentato con mani e piedi, altrimenti il credente non riuscirebbe a farsene un’adeguata rappresentazione. Essa sarà fatta propria da G. Galilei nella
lettera sulla corretta interpretazione della Bibbia inviata alla granduchessa Maria Cristina di Lorena
(1614). Galilei però incontra notevoli resistenze
quando propone la tesi che la Bibbia contiene verità di fede e non di scienza (E precisa: le verità di
fede, una volta individuate dai teologi, non subiscono più modifiche; invece le verità di scienza sono
storiche, cioè possono mutare, si trovano nel gran
libro della natura e sono scritte in caratteri matematici). La cosa non avrebbe scandalizzato un lettore medioevale, per il quale i testi andavano normalmente letti secondo i quattro sensi delle scritture
(letterale, allegorico, morale e anagogico). In questo
modo veniva addolcito il nucleo duro del pensiero
antico. Dante dà subito dopo un saggio di interpretazione morbida del pensiero antico (vv. 49-69).
Dietro di lui sta la mente possente di Tommaso
d’Aquino, che sulle varie questioni raccoglieva tutte
le soluzioni e poi le reinterpretava per fare emergere
il nucleo di verità ed eliminare le parti accessorie. In
tal modo salva il patrimonio del passato (ed evita le
fratture) e non si preclude l’apertura al futuro (perché attua una rivoluzione strisciante). Nessun pensatore è stato più di lui rivoluzionario e conservatore.
Galilei invece vuole troncare di netto con il passato,
perciò provoca l’immediata e inevitabile reazione
della Chiesa, che lo processa e lo costringe all’abiura. La posizione della Chiesa, sempre la stessa di secolo in secolo, è comprensibile e ragionevole: le tesi
divergenti – quelle scientifiche come quelle eretiche
– provocano conflitti sociali. Per evitare i conflitti e
i danni conseguenti, la soluzione migliore è reprime-
Divina commedia. Paradiso, a cura di Pietro Genesini 22
re. Reprimere e nello stesso tempo recuperare le tesi dell’avversario: il gesuita Roberto Bellarmino
(1542-1621) stava reinterpretando la teoria copernicana nei termini di comoda ipotesi matematica...
Machiavelli era del tutto d’accordo: tra due mali
(uccidere qualche pistoiese o avere una sanguinosa
guerra civile) si deve scegliere sempre il minore
(Principe, XVII, 1).
4. Il primo dubbio (vv. 28-39) è un’idea originale
del poeta: i beati abbandonano la loro sede celeste,
per venire ad incontrarlo. In questo modo il paradiso
viene un po’ movimentato e soprattutto il poeta acquista importanza: egli va da Dio, i beati vanno da
lui, che è un personaggio importante. È il terzo uomo, dopo Enea e san Paolo, che va in cielo ancor vivo. La Madonna non fa testo, perché è la madre di
Dio... Nell’affrontare questo problema ha la possibilità di citare Platone, rettificarne le tesi o migliorarne l’interpretazione. E sostenere la dottrina ortodossa sull’origine delle anime: sono create direttamente
da Dio. Per un cristiano il difetto maggiore delle teorie o dei testi platonici è che sono di un’estrema
suggestione e bellezza ed è difficilissimo resistere al
loro fascino. Oltre a ciò molte idee platoniche potevano fare concorrenza al pensiero aristotelico. Ad
esempio la teoria della conoscenza, la teoria delle
idee, l’importanza della matematica, il molto più
moderato razionalismo ecc. Il pensiero cristiano
molto salomonicamente si è nutrito dell’uno (Agostino) e dell’altro (Tommaso d’Aquino).
4.1. Affrontando il dubbio, il poeta ha la possibilità
di descrivere l’ordinamento morale del paradiso (vv.
28-41). Dell’ordinamento dell’inferno Virgilio aveva parlato in If XI, 16-111; dell’ordinamento del
purgatorio aveva parlato in Pg XVII, 85-139.
5. Platone nel Timeo sostiene la tesi che le anime
vivevano nell’iperuranio, cioè oltre il cielo. Da qui
sono precipitate e si sono incorporate in un corpo. Il
trauma della nascita ha fatto in genere loro dimenticare la vita e le conoscenze precedenti. Esse però
desiderano inconsciamente ritornare al cielo da cui
sono precipitate. Intanto qui sulla terra esse vivono
dentro la prigione del corpo, dal quale soltanto la
morte le potrà liberare. Dante cerca d’interpretare
Platone in senso cristiano: le anime non discendono
dal cielo, sono create da Dio sulla terra e risentono
degli influssi celesti. È il consueto aggiustamento
per recuperare in ambito cristiano la cultura antica.
6. Il secondo dubbio (vv. 70-117) è un grave problema teologico ed anche giuridico: che cosa vuol
dire resistere alla violenza? Piccarda Donati e Costanza d’Altavilla hanno o non hanno resistito alla
violenza? O, altrimenti, hanno o non hanno in qualche modo favorito l’aggressore? Sono o non sono
corresponsabili con la violenza subita? La risposta di
Dante va valutata non per un unico aspetto (ad esempio quello che insiste sulla complicità del violentato con il violentatore), ma tenendo presente tutti gli aspetti. La risposta è questa: «Esse hanno subìto violenza e sono state strappate dal chiostro. Però
è anche vero che, una volta finita questa violenza,
esse non hanno fatto nulla per ritornare nel chiostro.
Eppure niente glielo impediva. Dunque a questo
punto si sono rese complici del violentatore. Indubbiamente hanno ceduto per evitare un male o conseguenze più gravi. Ma questa motivazione non le sottrae all’accusa di complicità. Esse dovevano comportarsi come la fiamma del fuoco, che va sempre
verso l’alto, nonostante tutti i tentativi per farla andare verso il basso. Insomma dovevano avere la stessa forza di volontà di Muzio Scevola, che punì con
il fuoco il suo braccio, o del diacono Lorenzo, che si
fece abbrustolire dall’una e dall’altra parte. Indubbiamente – continua il poeta – questi esempi di volontà sono eroici e rarissimi, ma la conclusione non
cambia: esiste complicità perché non c’è stata una
totale e assoluta resistenza alla violenza». La conclusione è stata conseguita esaminando il fatto nella
sua complessità e nella successione delle azioni,
cioè con una teorizzazione molto complessa. Strada
facendo il poeta è giunto anche a chiarire un altro
concetto: la distinzione tra volontà assoluta e volontà condizionata. E, attribuendo alle due donne
una volontà condizionata, umanizza il loro comportamento, cioè mostra che è consapevole che così
succede e succederà sempre nella realtà. E che egli
ad ogni modo non può arrendersi alla realtà: anche
la teoria ha le sue esigenze e la sua importanza. E
bisogna salvare l’inevitabile intransigenza dei principi; e comprendere – essere indulgenti con – quanto
succede a livello umano nella realtà. I primi non
possono ammettere eccezioni, perché le eccezioni
distruggono i principi. Insomma un giusto equilibrio
tra teoria e prassi, intransigenza sul piano dei principi e comprensione su quella della vita, anche se di
primo acchito sembra che il poeta faccia di tutta
l’erba un fascio e riduca la colpa del violentatore e
aumenti quella del violentato.
6.1. I due casi di Muzio Scevola e del diacono Lorenzo non sono particolarmente pertinenti Le due
donne subiscono dall’esterno violenza e poi si trovano nella situazione di ritornare in convento, cosa
che non fanno, sentendo su di loro la minaccia della
violenza. Muzio Scevola invece infligge a se stesso
violenza, per punire la sua mano che aveva sbagliato
(in realtà era stata la sua ragione a sbagliare) e resiste alla violenza che egli stesso sta facendo a se stesso. Il diacono Lorenzo sta ormai subendo violenza.
Poteva sottrarsi alla violenza prima di finire sulla
graticola, se abiurava la sua fede davanti a una minaccia così terribile, cosa che non ha fatto: non ha
ceduto alle minacce. A parte tutto questo, quel che
conta è che sia il primo sia il secondo abbiano dimostrato una volontà assoluta, un’assoluta determinazione davanti alla violenza che subivano.
6.2. Quest’apparente intransigenza teorica rivela un
grande acume nel poeta: c’è un ampio territorio sconosciuto e inesplorabile, nel quale il violentato si
può trincerare e giustificare: «Ho ceduto, perché
non potevo resistere alla violenza; dunque io non
sono colpevole». Dante pone l’accento proprio su
questo territorio, si chiede e ci chiede: quanto deve
resistere il violentato alla violenza? E risponde: finché la violenza è in atto, deve cedere alla violenza;
quando la violenza non è più in atto, deve sùbito reagire. La correità – non deve sfuggire – non riguarda
Divina commedia. Paradiso, a cura di Pietro Genesini 23
il primo momento (perciò non è necessario diventare
dei Muzio Scevola); riguarda il secondo momento. Il
fatto è che psicologicamente il lettore o il giudice
fonde e confonde i due momenti, poiché per definizione e per reazione normale il violentato suscita
sempre la solidarietà, la compassione e la comprensione del pubblico che viene a conoscere la violenza
che ha subìto. La giustificazione che il violentato
non poteva resistere alla violenza può quindi essere
effettivamente una giustificazione di comodo, per
riversare la colpa sul violentatore (l’opinione comune sarebbe dalla parte del violentato) e per nascondere una insufficiente resistenza al male e alla violenza. Per evitare questo facile, possibile e comodo
lassismo, il poeta diventa apparentemente intransigente: si deve resistere alla violenza come vi hanno
resistito Muzio Scevola e il diacono Lorenzo o, meglio, ci si deve comportare come si comporta il fuoco. I due esempi risultano immediatamente eccessivi
allo stesso poeta (incredibili e leggendari per noi),
che commenta: i casi di questa volontà assoluta sono rarissimi. Ma proprio questo loro carattere estremo mostra che essi sono proposti come modello assoluto, intransigente e ideale di comportamento.
6.3. L’attenzione alla complessità della realtà e alla
molteplicità delle reazioni dell’animo umano emerge in particolare nell’osservazione psicologica messa
in bocca a Piccarda secondo cui Costanza non ha
mai dimenticato nel cuore il velo monacale: «Ma
poi che pur al mondo fu rivolta Contra a suo grado e
contra buona usanza, non fu dal vel del cor già mai
disciolta» (vv. 115-117). Altrove aveva detto: «Sta
come torre ferma, che non crolla Già mai la cima
per soffiar di venti» (Pg V, 14-15). Ma nel corso del
poema egli stesso dà molti esempi di titubanza, incertezza e violenza. L’animo umano è debole...
6.4. Il secondo dubbio potrebbe essere benissimo
portato come esempio di teoria complessa capace di
spiegare una realtà complessa, corretto comportamento scientifico, modello di comportamento didattico, corretto comportamento da parte di un giudice,
straordinaria fusone tra logica astratta (o logica giuridica o modello didattico) e poesia. Eppure esso
presenta alla radice qualcosa di più importante. Ciò
che conta per l’individuo è certamente quel che l’individuo subisce dal mondo esterno e quel che l’individuo fa subire al mondo esterno. Ma il punto di vista dell’individuo non è unico e non è assoluto. Esistono altri, infiniti altri punti di vista. Ad esempio
può esistere il punto di vista della Curia romana (e,
al suo interno, del papa), esiste il punto di vista
dell’Impero (e al suo interno di questo o di quel segretario, di Pier delle Vigne o dei suoi accusatori).
Sono tutti punti di vista importanti, soprattutto per i
diretti interessati, ma sono tutti punti di vista parziali, che in quanto tali il poeta non può fare suoi. Esiste un punto di vista più generale, che il poeta tende
costantemente a fare suo: non per niente è grande
discepolo di Tommaso d’Aquino. Questo punto di
vista è il punto di vista della società; e la società,
almeno per Dante, non è qualcosa di teorico e di astratto, è l’insieme dei socii, in relazione ai quali
esiste un bene comune. Resistendo con più determinazione alla violenza, Piccarda o Costanza avrebbero operato meglio in direzione del bene comune, avrebbero dato il loro contributo affinché si realizzasse il bene comune. Avrebbero contribuito alla lotta
contro la violenza. L’individuo è sì importante, ma
il bene comune, il giusto bene di tutti gli individui
che compongono la società, è in tutti i sensi molto
più importante. Anche qui emerge quel giudizio
complesso che il poeta aveva applicato fin dagli inizi al caso di Francesca e Paolo. Il bene di un individuo è inferiore al bene di molti individui, cioè della
società. Un discorso ovvio e ragionevolissimo, basato su una matematica elementare, che in tempi moderni è stato avvolto da ragionamenti nebbiosi, parlando di individuo da una parte e di società astratta
(o ipostatizzata) dall’altra. In tal modo era possibile
contrapporre e scegliere il bene dell’individuo, perché tanto dall’altra parte non c’era niente, non c’era
la moltitudine di altri individui, c’era soltanto una
parola vuota o un concetto astratto. E la ferma volontà di fare gli interessi piccoli, egoistici e antisociali dell’individuo e di danneggiare la società, cioè
l’insieme di tutti gli altri individui. Questo indubbiamente è un grande risultato e un grande progresso
del pensiero moderno e del pensiero laico, rispetto
all’oscurantismo del pensiero medioevale!
6.5. A questo punto si può capire e valutare meglio
il «velo del cuore» di Costanza: la fedeltà al voto
(o, meglio, alla decisione presa, alla promessa fatta),
che si vive dentro il cuore è senz’altro importante,
ma è importante soltanto per l’individuo, non per la
società: la società non avverte nessun effetto, nessun
beneficio, nessuna diminuzione della violenza causata da questo atteggiamento interiore. E il bene della società è il bene maggiore, perché è il bene di
molti individui. Per la società è importante che
l’individuo non rubi, non che l’individuo non abbia
intenzione di rubare. Il giudice e la società valutano
e si preoccupano delle azioni, non delle intenzioni.
Chi sposta il discorso sulle intenzioni, sulla riparazione di un danno mediante le intenzioni, sulla giustificazione di un delitto perché alle spalle c’erano
magari buone intenzioni agisce contro il bene della
società e vuole soltanto difendere gli interessi antisociali dell’individuo. Chi ha rubato, ha rubato; non
si può dire: è stato l’ambiente sociale a spingerlo a
rubare, quindi chi ruba non può essere punito, perché responsabile è l’ambiente sociale (che in ogni
caso, anche se colpevole, non può essere punito). E
così la colpa c’è, ma nessuno è colpevole, nessuno è
punito (o bloccato nelle sue attività criminali), i
crimini aumentano e la moltitudine degli individui è
danneggiata.
6.6. La stessa cosa vale per Francesca: certamente
un amante come Paolo era per lei più piacevole del
marito, che era frigido e le preferiva i tornei e la
caccia al falcone. Ma il politico, il credente non
possono preoccuparsi dei piaceri individuali, devono
pensare ai molti, alla società, al bene di tutti. Da
questo punto di vista la scelta della donna è da condannare. Poi anche le altre donne si comportano così, poi anche i mariti (che già tradiscono le mogli)
aumentano i tradimenti, e la società cade nel disor-
Divina commedia. Paradiso, a cura di Pietro Genesini 24
dine. Bisogna stroncare il male fin sul nascere ed evitare che si diffonda e diventi valanga inarrestabile.
La dote serviva a garantire un minimo di benessere
ai figli legittimi. Se la società produce troppi figli
illegittimi, sorgono conflitti sanguinosi, che minacciano la convivenza.
6.7. Inutile dire che la storia di Muzio Scevola e la
storia di Lorenzo sono completamente false. Esse
sono usate da Dante come punto di riferimento ideale, come esempio teorico o come esempio idealizzato di volontà assoluta. E da questo punto di vista è
di secondaria importanza che siano vere o false. Si
può capire facilmente perché sono false. Romolo e
Remo erano due ladri o due farabutti, che hanno voluto rifare il verso a Caino e ad Abele. Problemi loro. Ma al tempo dell’impero, quando i romani erano
ricchi e potenti e non si sentivano più dei figli anonimi né dei parvenu, si pensò bene di nobilitare le
origini abominevoli con storie commoventi ed eroiche: la lupa che allatta i gemelli, il ratto (o, meglio,
rapimento) delle sabine (uno stupro in massa), i tre
Orazi e i tre Curiazi, l’onestà di Cornelia ecc. Gli
etruschi erano persone civili, i romani dei selvaggi.
Muzio Scevola non era mai stato in città né conosceva le buone maniere, cioè il dialogo e le trattative. S’infiltra nelle linee avversarie e scambia un
semplice segretario per il sovrano Porsenna. Egli diviene rosso di vergogna, rosso come il fuoco. Gli
storici confondono il rosso del viso con il rosso del
fuoco. Tanto chi leggeva avrebbe giurato di essere
stato presente al braccio che bruciava! Che poi non
poteva bruciare, perché non era di legno...
6.8. Anche l’esempio del diacono Lorenzo è pubblicità spicciola delle proprie idee: agli avversari non
si concede nemmeno il diritto di parlare. Nessun
corpo resiste al dolore: o si urla o si sviene. Ma gli
agiografi non lo sapevano e comunque non se ne sarebbero preoccupati: i lettori sapevano già come erano andati i fatti. I nemici, ormai morti e sepolti,
non sarebbero risorti per contestare la versione manipolata. Allo stesso modo gli agiografi e i loro lettori inventano la storia edificante di Lorenzo, preoccupato della fede più che del corpo, che invita i suoi
persecutori a voltarlo dall’altra parte, perché da
quella è già arrostito. Costoro amano le tinte nette:
da una parte il bene assoluto (loro stessi), dall’altra
il male ugualmente assoluto (i loro avversari, che
sono aguzzini sanguinari). D’altra parte bisognava
fare pubblicità alle proprie idee e ai propri ideali
presso una plebaglia ripugnante, e non si potevano
avere tanti scrupoli. L’importante è vincere. Così
morirono i persecutori scrive quella buon’anima di
Tertulliano (160ca.-220ca.), quando il cristianesimo
riesce ad eliminare la controparte e si avvia a diventare religione dominante, anzi religione di Stato, e
inizia a perseguitare gli ex persecutori e le religioni
concorrenti. A nessun apologeta cristiano veniva in
mente o interessava il fatto che la nuova religione –
una delle tante che pullulavano tra la bassa plebe,
affascinata da fandonie, miracoli e promesse di un
futuro migliore – mettesse in pericolo la compagine
dello Stato e la sicurezza dell’impero. Anche per loro valeva il detto: «Muoia Sansone» con quel che ne
segue. Intanto l’agiografia cristiana rubava ai pagani
anche le storie edificanti ed eroiche, che secoli prima avevano inventato pro domo sua. Ai morti quelle storie non servivano più...
8. Dopo le risposte di Beatrice ai due dubbi il poeta
esprime tutta la sua gioia per i chiarimenti che ha
ricevuto (vv. 118-138). In tal modo dimostra che è
consapevole del significato metodologico del dubbio
e del fatto che si debba uscire assolutamente dal
dubbio, per giungere ad una verità precisa e dimostrata. Ciò emerge in particolare poco dopo (vv.
124-132), quando il poeta tesse la lode del dubbio,
che nasce ai piedi della verità. E l’uomo poi va di
colle in colle, scartando le risposte insufficienti, sino
a raggiungere la vetta, la risposta corretta. La conseguenza immediata è che poco dopo il poeta è preso
da un nuovo dubbio, ma Beatrice si prende un momento di pausa, tanto da cambiare canto e da iniziare la risposta nel canto successivo. La lode del dubbio si appaia con la costruzione di estese enciclopedie e di vasti sistemi teorici, capaci di abbracciare
tutta la realtà. L’idea di un sapere gerarchico e dei
collegamenti fra tutte le scienze si trova già in Aristotele: la teoria del movimento si riferisce a tutto
l’universo e permette di passare dai settori delle varie scienze alla elaborazione di un sapere iniziale,
che riguarda semplicemente i principi del sapere e
che per quanto riguarda l’universo porta ad affermare l’esistenza di un principio primo assoluto, un motore che muove tutto e che non è mosso da altro, che
è immateriale e puro pensiero, a cui si può dare il
nome popolare di Dio. Poi il cristianesimo identifica
questo Dio con il Dio dell’Antico testamento e del
Vangelo.
8.1. Questa gioia per aver appreso una nuova verità
si trova in molti passi della Divina commedia, ad
esempio poco dopo in Pd VIII, 91-93, ripreso poi in
Pd IX, 1-3. Ma la celebrazione della conoscenza si
trovava già nell’episodio di Ulisse, che abbandona
figlio, padre, moglie e regno, per andare a esplorare
il mondo disabitato (If XXVI, 85-142).
8. Il terzo dubbio formulato (vv. 136-138) è un’altra
complessa questione teologica: un voto inadempiuto
si può sostituire con altri beni, che agli occhi di Dio
risultino equivalenti? Ma Beatrice, stanca di rispondere, rimanda la risposta al canto successivo. Dopo i
primi svenimenti iniziali, il poeta trova nuovi modi
per concludere i canti. E per iniziare i nuovi canti...
Questa è una delle tante manifestazioni del principio di varietà che pervade il poema.
9. I dubbi che ricevono risposta si pongono ad un
livello più basso rispetto alle questioni scientifiche,
che sono trattate nel poema, o delle grandi teorie
come l’ordinamento morale dei tre regni dell’oltretomba, la visione della storia come decadenza (If
XIV), l’ordine dell’universo (Pd I), la storia provvidenziale dell’Impero (Pd VI).
La struttura del canto è semplice: 1) Dante ha un
dubbio: qual è la sede dei beati; 2) la donna risponde che essi sono discesi nel cielo della Luna per incontrarlo, altrimenti non avrebbe capito i diversi
gradi di beatitudine; 3) il poeta ha un altro dubbio; 
Divina commedia. Paradiso, a cura di Pietro Genesini 25
perché le anime non adempienti ai voti si trovano
nel cielo più basso, quello della luna, se hanno subìto violenza; 4) Beatrice risponde che in qualche
modo hanno accondisceso alla violenza, poiché non
sono ritornate in monastero una volta che essa era
finita; e 5) distingue la volontà assoluta, che non
accetta la violenza, e la volontà condizionata, che
accetta la violenza per evitare conseguenze più gravi; infine 6) Dante ha un altro dubbio: se il voto inadempiuto può essere compensato con qualche altro
bene; 7) Beatrice risponde nel canto successivo.
Divina commedia. Paradiso, a cura di Pietro Genesini 26
Canto VI
“Poscia che Costantin l’aquila volse
contr’al corso del ciel, ch’ella seguio
dietro a l’antico che Lavina tolse,
1
cento e cent’anni e più l’uccel di Dio
ne lo stremo d’Europa si ritenne,
vicino a’ monti de’ quai prima uscìo;
4
e sotto l’ombra de le sacre penne
governò ‘l mondo lì di mano in mano,
e, sì cangiando, in su la mia pervenne.
7
Cesare fui e son Iustiniano,
che, per voler del primo amor ch’i’ sento,
d’entro le leggi trassi il troppo e ‘l vano.
10
E prima ch’io a l’ovra fossi attento,
una natura in Cristo esser, non piùe,
credea, e di tal fede era contento;
13
ma ‘l benedetto Agapito, che fue
sommo pastore, a la fede sincera
mi dirizzò con le parole sue.
16
Io li credetti; e ciò che ‘n sua fede era,
vegg’io or chiaro sì, come tu vedi
ogni contradizione e falsa e vera.
19
Tosto che con la Chiesa mossi i piedi,
a Dio per grazia piacque di spirarmi
l’alto lavoro, e tutto ‘n lui mi diedi;
22
e al mio Belisar commendai l’armi,
cui la destra del ciel fu sì congiunta,
che segno fu ch’i’ dovessi posarmi.
25
Or qui a la question prima s’appunta
la mia risposta; ma sua condizione
mi stringe a seguitare alcuna giunta,
28
perché tu veggi con quanta ragione
si move contr’al sacrosanto segno
e chi ‘l s’appropria e chi a lui s’oppone.
31
Vedi quanta virtù l’ha fatto degno
di reverenza; e cominciò da l’ora
che Pallante morì per darli regno.
34
Tu sai ch’el fece in Alba sua dimora
per trecento anni e oltre, infino al fine
che i tre a’ tre pugnar per lui ancora.
37
E sai ch’el fé dal mal de le Sabine
al dolor di Lucrezia in sette regi,
vincendo intorno le genti vicine.
40
Sai quel ch’el fé portato da li egregi
Romani incontro a Brenno, incontro a Pirro,
incontro a li altri principi e collegi;
43
onde Torquato e Quinzio, che dal cirro
negletto fu nomato, i Deci e ‘ Fabi
ebber la fama che volontier mirro.
46
Esso atterrò l’orgoglio de li Aràbi
che di retro ad Annibale passaro
l’alpestre rocce, Po, di che tu labi.
49
Sott’esso giovanetti triunfaro
Scipïone e Pompeo; e a quel colle
sotto ‘l qual tu nascesti parve amaro.
52
Poi, presso al tempo che tutto ‘l ciel volle
redur lo mondo a suo modo sereno,
Cesare per voler di Roma il tolle.
55
E quel che fé da Varo infino a Reno,
Isara vide ed Era e vide Senna
e ogne valle onde Rodano è pieno.
58
1. «Dopo che Costantino volse l’aquila imperiale
contro il corso del cielo (=spostò la capitale dell’impero da Roma a Bisanzio), che essa aveva seguiìto
dietro l’antico (=Enea), che sposò Lavinia, 4. per
più di duecento anni l’uccello di Dio rimase nella
parte estrema dell’Europa, vicino ai monti, dai quali
in origine uscì. 7. E sotto l’ombra (=tutela) delle sacre penne di lì governò il mondo, passando di mano
in mano (=da un imperatore all’altro) e, cambiando
così, giunse nella mia mano. 10. Fui Cesare
(=imperatore) e son Giustiniano. E, per volere del
primo amore (=lo Spirito Santo) che io sento, tolsi
dalle leggi il troppo ed il vano. 13. Prima che
all’opera [legislativa] fossi intento, credevo che in
Cristo ci fosse un’unica natura, non di più, e di questa fede ero contento. 16. Ma il benedetto Agàpito,
che fu sommo pastore (=papa), con le sue parole mi
raddrizzò verso la vera fede. 19. Io gli credetti. E,
ciò che era nella sua fede, io vedo ora così chiaro,
come si vede che ogni contraddizione ha un termine
falso e l’altro vero. 22. Non appena mossi i piedi
con la Chiesa [nella vera fede], a Dio per grazia
piacque d’ispirarmi il grande lavoro, e mi dedicai
tutto ad esso. 25. Affidai le armi (=il comando
dell’esercito) a Belisario, al quale il favore del cielo
fu così congiunto, che fu segno che io dovessi distogliermi [da quel compito]. 28. Ora qui, alla prima
domanda, si conclude la mia risposta. Ma la natura
di essa mi costringe a far seguire qualche aggiunta,
31. affinché tu veda con quanta ragione (=a torto;
detto in senso ironico) si muovano contro il sacrosanto segno [dell’impero] sia il ghibellino, che se ne
appropria [per interessi di parte], sia il guelfo, che si
oppone ad esso. 34. Considera quanto valore [degli
antichi romani] l’ha reso degno di rispetto, a cominciare dal momento in cui Pallante morì per dargli il
regno. 37. Tu sai che esso fece ad Albalonga la sua
dimora per trecento anni ed oltre, finché i tre [albani] e i tre [romani] combatterono ancora per esso.
40. E tu sai che cosa fece, dal rapimento delle sabine (=da Romolo) al doloroso oltraggio di Lucrezia
(=a Tarquinio il Superbo), ad opera dei sette re, che
vinsero tutt’intorno le genti vicine. 43. Sai quel che
fece, [quando fu] portato dai grandissimi romani
[nelle guerre] contro Brenno, contro Pirro, contro gli
altri prìncipi e contro i governi collegiali (=le repubbliche). 46. Per queste [guerre] Manlio Torquato
e Lucio Quinzio, che dai riccioli trascurati fu
chiamato Cincinnato, i Decii ed i Fabii ebbero la
fama, che io volentieri onoro. 49. Esso atterrò
l’orgoglio degli arabi (=Cartagine), che dietro ad
Annibale passarono le Alpi, dalle quali, o Po, tu discendi. 52. Sotto di esso, ancor giovanetti, ottennero
il trionfo [militare] Scipione l’Africano e Pompeo
Magno; e a quel colle [di Fiesole], sotto il quale tu
nascesti, esso apparve amaro (=perché la città fu distrutta). 55. Poi, avvicinandosi il tempo in cui il cielo volle ricondurre tutto il mondo ad una pace simile
alla sua, Cesare lo impugnò per volere di Roma. 58.
E quel, che esso fece dal Varo fino al Reno (=la
conquista della Gallia) [nelle mani di Cesare], videro l’Isère, la Loira e la Senna e ogni valle, delle cui
acque il Rodano è pieno. 
Divina commedia. Paradiso, a cura di Pietro Genesini 27
Quel che fé poi ch’elli uscì di Ravenna
e saltò Rubicon, fu di tal volo,
che nol seguiteria lingua né penna.
61
Inver’ la Spagna rivolse lo stuolo,
poi ver’ Durazzo, e Farsalia percosse
sì ch’al Nil caldo si sentì del duolo.
64
Antandro e Simeonta, onde si mosse,
rivide e là dov’Ettore si cuba;
e mal per Tolomeo poscia si scosse.
67
Da indi scese folgorando a Iuba;
onde si volse nel vostro occidente,
ove sentia la pompeana tuba.
70
Di quel che fé col baiulo seguente,
Bruto con Cassio ne l’inferno latra,
e Modena e Perugia fu dolente.
73
Piangene ancor la trista Cleopatra,
che, fuggendoli innanzi, dal colubro
la morte prese subitana e atra.
76
Con costui corse infino al lito rubro;
con costui puose il mondo in tanta pace,
che fu serrato a Giano il suo delubro.
79
Ma ciò che ‘l segno che parlar mi face
fatto avea prima e poi era fatturo
per lo regno mortal ch’a lui soggiace,
82
diventa in apparenza poco e scuro,
se in mano al terzo Cesare si mira
con occhio chiaro e con affetto puro;
 85
ché la viva giustizia che mi spira,
li concedette, in mano a quel ch’i’ dico,
gloria di far vendetta a la sua ira.
88
Or qui t’ammira in ciò ch’io ti replìco:
poscia con Tito a far vendetta corse
de la vendetta del peccato antico.
91
E quando il dente longobardo morse
la Santa Chiesa, sotto le sue ali
Carlo Magno, vincendo, la soccorse.
94
Omai puoi giudicar di quei cotali
ch’io accusai di sopra e di lor falli,
che son cagion di tutti vostri mali.
97
L’uno al pubblico segno i gigli gialli
oppone, e l’altro appropria quello a parte,
sì ch’è forte a veder chi più si falli.
100
Faccian li Ghibellin, faccian lor arte
sott’altro segno; ché mal segue quello
sempre chi la giustizia e lui diparte;
103
e non l’abbatta esto Carlo novello
coi Guelfi suoi, ma tema de li artigli
ch’a più alto leon trasser lo vello.
106
Molte fiate già pianser li figli
per la colpa del padre, e non si creda
che Dio trasmuti l’arme per suoi gigli!
109
Questa picciola stella si correda
di buoni spirti che son stati attivi
perché onore e fama li succeda:
112
e quando li disiri poggian quivi,
sì disviando, pur convien che i raggi
del vero amore in sù poggin men vivi.
115
Ma nel commensurar d’i nostri gaggi
col merto è parte di nostra letizia,
perché non li vedem minor né maggi.
118
61. Quel che fece, dopo che [con Cesare] uscì da
Ravenna e passò il Rubicone, fu opera così vasta ed
estesa, che non la seguirebbero né la lingua né la
penna. 64. Esso rivolse l’esercito [di Cesare] verso
la Spagna, poi verso Durazzo e colpì così duramente
a Fàrsalo, che [persino] sul caldo Nilo (=in Egitto) si
sentì del dolore (=l’uccisione di Pompeo Magno).
67. Esso rivide [la città di] Antandro e il [fiume]
Simeonta, da dove [con Enea] si mosse, e il luogo in
cui Ettore giace [sepolto]. E poi si scosse (=riprese il
volo) con danno di Tolomeo [che perse il regno
d’Egitto]. 70. Dall’Egitto scese veloce come una
folgore su Giuba [re della Mauritania], quindi volse
nel vostro occidente, dove sentiva la tromba di guerra dei pompeiani. 73. Di quel, che fece con
l’imperatore seguente (=Ottaviano Augusto), Bruto è
testimone con Cassio all’inferno, e Modena e Perugia furono dolenti. 76. Ne piange ancora la trista
Cleopatra, che, fuggendogli davanti, prese la morte
immediata e atroce dal serpente velenoso. 79. Con
costui corse fino al Mar Rosso; con costui pose il
mondo in tanta pace, che fu chiuso il tempio di Giano. 82. Ma ciò che il segno, che mi fa parlare, aveva
fatto prima e che avrebbe fatto poi per la società
umana, che è sottoposta ad esso, 85. appare di poco
conto e oscuro (=senza gloria), se si guarda con
l’occhio chiaro e con il cuore libero [da passioni ciò
che fece] in mano al terzo imperatore (=Tiberio),
88. perché la giustizia [sempre] viva, che m’ispira,
gli concesse, in mano a quel che io dico (=Tiberio),
la gloria di fare [giusta] vendetta alla sua ira [per il
peccato originale]. 91. Ora qui meravìgliati di ciò
che ripeto: dopo, con Tito, corse a far [giusta] vendetta della vendetta del peccato antico. 94. E,
quando il dente longobardo morse la santa Chiesa,
sotto le sue ali Carlo Magno vincendo la soccorse.
97. Ormai puoi giudicare di quelli, che io accusai
più sopra, e dei loro errori, che sono la causa di tutti
i vostri mali. 100. I guelfi oppongono i gigli gialli
[di Francia] al simbolo dell’impero; i ghibellini si
appropriano di quel simbolo [per farne un simbolo]
di partito, così che è difficile vedere chi sbaglia di
più. 103. Facciano i ghibellini, facciano la loro attività [politica] sotto un altro segno, perché segue
sempre male quel segno colui che lo separa dalla
giustizia. 106. E non l’abbatta questo nuovo re Carlo II d’Angiò con i suoi guelfi, ma abbia timore degli artigli, che tolsero l’orgoglio a leoni (=sovrani)
più potenti. 109. Molte volte già piansero i figli per
la colpa del padre, e non si creda che Dio cambi le
armi (=il simbolo dell’impero) con i suoi gigli! 112.
Questa piccola stella (=Mercurio) si adorna dei buoni spiriti, che sono stati attivi e che perciò hanno lasciato onore e fama sulla terra. 115. Quando i desideri poggiano qui, deviando così [da Dio], allora i
raggi del vero amore devono rivolgersi meno intensi
verso l’alto. 118. Ma una parte della nostra letizia
consiste nel veder commisurate le ricompense con il
merito, perché non le vediamo né minori né maggiori. 
Divina commedia. Paradiso, a cura di Pietro Genesini 28
Quindi addolcisce la viva giustizia
in noi l’affetto sì, che non si puote
torcer già mai ad alcuna nequizia.
121
Diverse voci fanno dolci note;
così diversi scanni in nostra vita
rendon dolce armonia tra queste rote.
124
E dentro a la presente margarita
luce la luce di Romeo, di cui
fu l’ovra grande e bella mal gradita.
127
Ma i Provenzai che fecer contra lui
non hanno riso; e però mal cammina
qual si fa danno del ben fare altrui.
130
Quattro figlie ebbe, e ciascuna reina,
Ramondo Beringhiere, e ciò li fece
Romeo, persona umìle e peregrina.
133
E poi il mosser le parole biece
a dimandar ragione a questo giusto,
che li assegnò sette e cinque per diece,
136
indi partissi povero e vetusto;
e se ‘l mondo sapesse il cor ch’elli ebbe
mendicando sua vita a frusto a frusto,
139
assai lo loda, e più lo loderebbe”. 142
121. Così la viva giustizia [di Dio] addolcisce il desiderio [di beatitudine], tanto che non può mai essere volto ad alcun atteggiamento d’invidia. 124. Voci
diverse fanno dolci note, così diversi gradi [di beatitudine] nella nostra condizione producono una dolce
armonia tra questi cieli. 127. E dentro questa margherita (=Mercurio) risplende la luce di Romeo di
Villanova, del quale l’opera grande e bella fu mal
gradita. 130. Ma i baroni di Provenza, che operarono contro di lui [calunniandolo], non hanno riso,
[poiché caddero sotto gli angioini]. Perciò cammina
(=agisce) male chi considera dannoso [per sé] il ben
fare degli altri. 133. Quattro figlie ebbe [il conte]
Raimondo Berengario, e ciascuna divenne regina.
Ciò gli fece (=gli fu ottenuto da) Romeo, persona
umile e straniera. 136. E poi le parole ingiuste [dei
cortigiani invidiosi] lo spinsero a chiedere i conti a
questo giusto, che gli consegnò sette più cinque al
posto di dieci. 139. Quindi se ne partì povero e vecchio. E, se il mondo sapesse la forza d’animo che
egli ebbe nel mendicare la sua vita a tozzo a tozzo,
142. molto lo loda, e di più lo loderebbe.»
I personaggi
Flavio Valerio Costantino il Grande (280-337) è
imperatore dal 306. Con l’editto di Milano (213)
pone fine alle persecuzioni contro i cristiani, concede loro la libertà religiosa ed anzi fa del cristianesimo la religione di Stato. Partecipa personalmente al
concilio di Nicea (325) e reprime con ferocia l’eresia donatista. Nel 326 sposta la capitale dell’Impero
da Roma a Bisanzio, poi Costantinopoli (oggi Istanbul). Trasforma l’Impero romano in romano-cristiano, e la monarchia in potere assoluto di origine divina. Si converte al cristianesimo poco prima di morire. Dante lo colloca nel cielo di Giove (Pd XX, 55-
60), ma lo ritiene responsabile di aver spostato la
capitale contr’al corso del ciel e di aver donato al
papa la città di Roma e i territori circostanti, dando
inizio al potere temporale della Chiesa (If XIX, 115-
117).
Giustiniano (482-565) diventa imperatore dell’impero romano d’oriente nel 527. Grazie a valenti collaboratori riforma l’amministrazione statale e riorganizza l’esercito. Riconquista l’Africa ai vandali
(532-34); l’Italia agli ostrogoti (535-53); e parte
della Spagna ai visigoti (554). La guerra grecogotica provoca gravi distruzioni nella penisola.
L’Italia è conquistata, ma resta soltanto per pochi
anni sotto l’impero d’oriente: nel 569 la parte settentrionale è conquistata dai longobardi, che si spingono anche verso i territori pontifici. Fa costruire la
basilica di Santa Sofia a Costantinopoli, di San Vitale e di Sant’Apollinare in Classe a Ravenna. La
sua opera maggiore è il Corpus juris civilis justinianei (529-534), che raccoglie e risistema in un
corpo omogeneo tutte le leggi e i senato consulti romani.
Pallante, Romolo, Tarquinio, Orazi e Curiazi, C.
Giulio Cesare, Ottaviano Augusto ecc. sono i personaggi più significativi della storia di Roma.
Cleopatra, regina d’Egitto, si allea con Antonio
contro Ottaviano. Quando Ottaviano sconfigge Antonio, si suicida (30 a.C.).
Carlo II d’Angiò (1285-1308) succede al padre
Carlo I sul trono del regno di Napoli.
Romeo di Villanova (1170ca.-1250) è ministro e
gran siniscalco di Raimondo Beringhieri (o Berengario) IV, ultimo duca di Provenza. Per il conte riconquista Nizza e soprattutto assicura matrimoni
vantaggiosi alle quattro figlie, che sposano quattro
sovrani: Luigi IX, re di Francia; Enrico III, re d’Inghilterra; Riccardo di Cornovaglia, re di Germania;
Carlo I d’Angiò, re di Sicilia. L’ultima va in sposa a
Carlo I d’Angiò, quando il conte è ormai morto. Al
marito porta in dote la Provenza. Quella delle sue
umili origini e della vecchiaia vissuta in povertà è
una leggenda di poco posteriore alla sua morte.
Commento
1. Il canto ha una struttura molto semplice: Giustiniano traccia la storia dell’Impero, che si sviluppa
sotto la supervisione della Provvidenza divina. Infine racconta la storia di Romeo di Villanova, che,
calunniato dai cortigiani presso il suo datore di lavoro, presenta il resoconto e se ne va a mendicare un
pezzo di pane. La storia dell’Impero incomincia con
Enea, che fugge da Troia. Ha l’inizio vero e proprio
con Giulio Cesare ed Ottaviano Augusto, i fondatori
dell’Impero. Ha un momento particolarmente significativo con la distruzione di Gerusalemme ad opera
di Tito e con la dispersione degli ebrei. Prosegue
con l’infelice decisione dell’imperatore Costantino
di spostare la capitale dell’Impero da Roma a Bisanzio. Riprende con Carlo Magno. E si conclude
con l’invettiva dell’imperatore contro guelfi e ghibellini dei tempi di Dante.
1.1. La storia dell’Impero s’interseca però con la
storia della Chiesa, l’altra istituzione voluta da Dio: 
Divina commedia. Paradiso, a cura di Pietro Genesini 29
Ottaviano Augusto fa chiudere il tempio di Giano
poiché l’Impero è pacificato (è sottinteso che sotto
di lui nasce Gesù Cristo); Tito punisce gli uccisori
di Cristo; Carlo Magno accorre in aiuto della Chiesa
contro i longobardi. Alla storia della Chiesa erano
stati dedicati altri canti, in particolare Pg XXXII:
Beatrice la presenta in sette riquadri, che si allacciano all’Apocalisse di san Giovanni.
2. Giustiniano, come tutti i personaggi che cita, non
è attore né protagonista della storia. È soltanto lo
strumento della Provvidenza. Il vero attore è la
Provvidenza divina, che usa gli uomini per i suoi fini superiori, metastorici. La storia umana quindi ha
un supervisore, che è Dio stesso o quella sua emanazione che è la Provvidenza. La visione della storia
pagana, che Dante mette in bocca all’imperatore,
permette di capire perché il mondo cristiano ha ritenuto fin dai primi secoli che ci fosse continuità tra
mondo pagano e mondo cristiano: non si poteva distruggere la ricchezza della cultura pagana, il cristianesimo era venuto semplicemente a completarla,
portando la fede e integrandola con la fede. Tutto
ciò succede una volta che sono passati i primi decenni di duro scontro fra valori romani e valori cristiani. E sarebbe dovuto succedere inevitabilmente,
una volta che gli intellettuali pagani si convertivano
alla nuova fede: non potevano assolutamente dimenticare la loro cultura. In tal modo l’enorme patrimonio della cultura pagana confluisce in quella cristiana. E gli stessi Vangeli sono letti in termini filosofici, cioè in termini pagani... Anzi, caduto l’impero
romano d’occidente, tocca alla Chiesa il compito di
riempire lo spazio lasciato libero dallo Stato e garantire l’incolumità della popolazione dalle aggressioni dei barbari invasori. Un compito svolto molto
bene: verso il 500 sorge e si diffonde la civiltà e la
cultura dei monasteri e la visione della vita di san
Benedetto da Norcia: «Prega e lavora». La Chiesa
plasma con i suoi valori l’Europa fin dopo il Mille,
quando la società si riprende. E anche nei secoli
successivi, senza che gli Stati nazionali (1050-1492)
riescano o vogliano farle concorrenza.
3. Dante dedica a C. Giulio Cesare, che considera il
fondatore dell’Impero, ben 18 versi (vv. 55-72). A
Bartolomeo e a Cangrande della Scala, signori di
Verona, che lo ospitano, rispettivamente 6 e 18 (Pd
XVII, 70-75 e 76-93); alla famiglia Malaspina, che
ugualmente lo ospita, 12 (Pg VIII, 121-132). La
conquista della Gallia è vista positivamente: Cesare
conquista e pacifica l’Europa, così che l’impero possa garantire la pace (con Augusto il tempio di Giano
è chiuso). Gli uccisori di Cesare, Bruto e Cassio, sono condannati ad essere maciullati con Giuda, traditore di Cristo, dallo stesso Lucifero, nelle sue tre
bocche (If XXXIV, 61-69).
4. Tito, distruggendo Gerusalemme, fa «giusta vendetta del peccato antico», cioè punisce giustamente
l’antico crimine. L’imperatore ripete due volte la
frase (vv. 90 e 93). Fin dai primi secoli d.C. sorge
una questione teologica: Gesù Cristo era uomo o Dio? La differenza aveva conseguenze pratiche immense: nel primo caso gli ebrei avevano ucciso soltanto un uomo; nel secondo caso avevano ucciso lo
stesso Dio. Il primo era un peccato veniale, ma il secondo era mortale. Dovevano essere puniti ed espiare la loro colpa. Perciò fu giusto che Tito distruggesse il tempio e la città di Gerusalemme (70 d.C.).
Gli ebrei potevano dire che di fatto essi avevano soltanto condannato Gesù Cristo, che non avevano eseguito la condanna, che egli era andato contro le leggi romane e contro le loro leggi, affermando di essere il Messia. Potevano anche dire che era stato assegnato loro questo – ingrato – compito fin dall’eternità e che perciò non erano responsabili di quanto
era successo. Potevano anzi aggiungere che, se essi
non l’avessero condannato, non si sarebbe riaperto il
dialogo con Dio. O potevano rovesciare la questione: se essi non facevano uccidere Gesù Cristo dai
romani, sarebbero stati forse accusati di non avere
permesso la nuova alleanza tra Dio e gli uomini? E
poi continuare: era stato Dio a volersi incarnare; che
colpa ne avevano essi? E, comunque, per loro Gesù
Cristo era un imbroglione: stanno ancora aspettando
pazientemente il Messia. Sta di fatto che i cristiani
li ritengono colpevoli di lesa divinità, di deicidio, e
li trattano di conseguenza. I romani, che hanno eseguito la sentenza di morte, sono invece ritenuti non
responsabili: sono semplici esecutori di un giudizio
di condanna pronunciato da altri. Gli ebei quindi
sono i mandanti dell’omicidio. Dante – come tutto il
Medio Evo – ritiene giusta la condanna. Già prima
di lui i crociati si erano proposti di andare a punire
coloro che avevano ucciso Gesù Cristo (1097). Se
non li trovavano, si accontentavano di punire i loro
immediati discendenti. Erano passati 1.063 anni, ma
la colpa e la punizione non erano andate in prescrizione...
4.1. Tutto ciò mostra la solidalità della colpa e della conseguente punizione. Coloro che avevano materialmente condannato Gesù Cristo erano soltanto
il gran sacerdote e il sinedrio. Il popolo era stato
senz’altro strumentalizzato e istigato. Quindi soltanto il gran sacerdote ed il sinedrio dovevano essere
responsabili e colpevoli della condanna. Ma il giudizio dei posteri è implacabile: tutti sono colpevoli
e tutti devono pagare. Fino alla fine dei secoli.
4.2. Si tratta di un errore di logica, più precisamente, di logica giuridica? Niente affatto, nessun errore: in logica una caratteristica si trasmette in tutti i
passaggi successivi; e nel Genesi (3, 1-24) la colpa
di Adamo ed Eva si trasmette ai figli, che non sono
colpevoli ma che sono figli di quei genitori, perciò
ereditano le loro caratteristiche, quali che siano. La
colpa dei genitori è ereditaria come il contenuto di
un testamento o come il codice genetico. Nessuno ha
niente da obiettare sul carattere ereditario dei geni;
e sulle caratteristiche che riceve, contro la sua volontà, dai genitori e dalla stirpe. Invece è un fatto
eccezionale e del tutto incongruo che si possa respingere un’eredità se i debiti superano i crediti: i
creditori sarebbero danneggiati, e ciò non è giusto
(O forse peggio per loro che si sono fidati e si sono
fatti buggerare?). Un padre potrebbe far debiti per sé
o anche per i figli, tanto avrebbero – lui e loro –
questa scappatoia per farla franca... 
Divina commedia. Paradiso, a cura di Pietro Genesini 30
4.3. Nel caso del Genesi poi il giudice che condanna Adamo ed Eva non è un giudice qualsiasi, è lo
stesso Dio, che è somma potestà, somma sapienza e
primo amore (If III, 5-6). La Bibbia però ribadisce
più volte l’idea che le colpe dei padri ricadano sui
figli: Es 20, 5; e Lam 5, 7.
4.4. Sùbito dopo Giustiniano ribadisce il concetto
(vv. 109-110): i discendenti di Carlo II pagheranno
per le colpe paterne. Il caso degli ebrei non è unico.
4.5. Dante punisce nell’inferno Caifa, il suocero
Anna e gli altri membri del sinedrio, che hanno condannato Gesù Cristo (If XXIII, 109-123). Li mette
tra gli ipocriti. Gli ipocriti sono chiusi in una cappa
di piombo e sono condannati a camminare. Essi invece sono crocifissi su una croce posta per terra sul
percorso degli ipocriti, che li calpestano ogni volta
che passano. La legge del contrappeso è rispettata:
hanno crocifisso ed ora sono crocifissi; hanno disprezzato ed ora sono disprezzati.
5. La punizione degli ebrei da parte di Tito, che
Dante considera giusta, si presta a due ordini di osservazioni: a) gli ebrei vanno puniti, anche se non
sapevano di uccidere Dio, vanno puniti perché non
si può lasciare una colpa impunita; ciò vale per gli
ebrei come per i colpevoli di altri reati; la giustizia
va applicata in ogni caso, perché essa è la condizione imprescindibile della vita civile (presso il mondo
antico ma anche nel mondo moderno vale il principio che ignorantia legis non est excusatio); b) la
colpa dei padri ricade sui figli, come dice la Bibbia,
perciò è giusto che paghino sia i diretti uccisori di
Cristo, sia gli ebrei al tempo di Tito, sia gli ebrei di
tutti i tempi. Insomma secondo la visione antica e
medioevale della giustizia esiste una solidalità nella
colpa e nella pena. Il motivo di questa solidalità è
fondato e comprensibile, ed è legato alla concezione
della famiglia: nel mondo antico e medioevale non
esiste l’individuo, esiste soltanto la famiglia, la
gens, la tribù, e l’individuo non agisce mai a suo
nome, per sé, ma quale componente del suo gruppo.
Le sue colpe o i suoi meriti diventano quindi colpe e
meriti del gruppo a cui appartiene. D’altra parte il
gruppo è responsabile e deve controllare l’operato
dell’individuo: è impensabile che l’individuo agisca
di testa sua. Perciò il gruppo è colpevole dei crimini
dell’individuo.
5.1. Oggi invece l’individuo vive staccato dal gruppo ed è perciò – apparentemente – responsabile delle sue azioni. Egli però è sottratto alla responsabilità
per le sue azioni, perché esse – si dice – sono condizionate dall’ambiente sociale in cui vive. È quindi
responsabile l’ambiente. Tuttavia l’ambiente sociale
non è materialmente punibile: non ha commesso
l’azione, è indeterminato e quantitativamente è meno responsabile dell’individuo. Perciò il reato resta
impunito e la società è danneggiata. In particolare è
danneggiato l’individuo, che ha subìto il reato del
primo. Così la giustizia resta disattesa e la non punibilità incrementa i reati.
6. Romeo di Villanova ottiene il massimo per il suo
datore di lavoro e da questi ottiene il minimo, cioè
niente, anzi meno di niente: in vecchiaia, quindi
quando è più bisognoso, deve andarsene dalla corte
e mendicare un pezzo di pane. Non può più restare,
neanche dimostrando che si è comportato bene: il
datore di lavoro ha creduto agli altri cortigiani, pertanto il rapporto di reciproca fiducia si è interrotto.
Le dimostrazioni provengono dalla ragione, non dal
cuore, perciò non sono mai del tutto persuasive. Ma
poi, anche se in ritardo, tutti riconoscono la sua rettitudine. Il giusto che è calunniato per il suo comportamento e che perciò subisce ingiustizia è uno
dei motivi che più hanno successo nel Medio Evo. Il
motivo del successo è facile da intuire: gli ascoltatori s’identificavano prima nel giusto calunniato ingiustamente e poi nel giusto che riceveva un riconoscimento postumo del suo buon comportamento.
6.1. I medioevali andavano pazzi per queste storie,
che proiettavano sui personaggi che acquistavano
una certa fama. Il caso di Romeo è significativo: gli
vengono manipolate sia le origini (gli sono attribuite
umili origini), sia la vecchiaia (deve andarsene a
mendicare un tozzo di pane, quando ne ha più bisogno e quando incontra più difficoltà). Tra i due estremi manipolati, e con questi contrastante, essi ponevano un comportamento onesto e disinteressato,
totalmente dedito alla persona, che poi ricambiava
con il male il bene ottenuto. La colpa però non era
di questa persona, ma di coloro che vivevano a fianco del malcapitato, i quali erano invidiosi delle sue
capacità e della sua dedizione.
6.2. Romeo di Villanova rimanda a Pier delle Vigne, che è calunniato dagli altri cortigiani e che perciò commette un atto ingiusto – il suicidio – contro
se stesso, che era giusto (If XIII, 55-78). Dante celebra lo Stato, l’imperatore, la vita nelle corti, ma è
capace di osservare anche gli aspetti negativi di tale
vita. E in un modo o nell’altro li indica, insistendo
però non sui colpevoli, ma sui colpiti, su coloro che
sono danneggiati, per sottolinearne la grandezza morale o la capacità di sopportare pazientemente le calunnie subìte. Queste storie di buone azioni, contraccambiate con sventure provocavano l’identificazione dei lettori o degli ascoltatori.
7. Dante celebra l’Impero perché l’Impero è necessario. A causa del peccato originale l’uomo ha la volontà indebolita, perciò non è più capace di raggiungere da solo i fini che Dio ha stabilito per lui.
Ha bisogno di due guide: l’Impero che lo conduce
alla salvezza e alla felicità terrena, assicurandogli
pace e giustizia sociale, e la Chiesa che lo conduce
alla salvezza e alla felicità ultraterrena. Impero e
Chiesa sono quindi due istituzioni necessarie, perciò
positive. E, se l’Impero è stato voluto da Dio, la storia umana deve avere un filo conduttore, anch’esso
voluto da Dio. Per questo motivo Giustiniano (e,
dietro a lui, Dante) fa la storia dell’Impero rintracciando in essa il segno della presenza della Provvidenza e considerando strumenti della Provvidenza
tutti i grandi personaggi della storia preromana, romana e barbara, fino al suo tempo. Ben inteso, spesso i segni della Provvidenza sono incomprensibili e
imperscrutabili, perciò l’aquila imperiale dalla Troade giunge nel Lazio e da Roma poi si sposta di
nuovo ad oriente, a Costantinopoli. Oppure nel presente il potere imperiale è nelle mani di personaggi 
Divina commedia. Paradiso, a cura di Pietro Genesini 31
inetti come Enrico VII di Lussemburgo o come quelli di casa d’Asburgo. In questo caso l’uomo – Dante
compreso – deve rassegnarsi e chinare il capo davanti ai disegni di Dio, che egli non può conoscere
né comprendere e che deve soltanto accettare.
8. Giustiniano, che è grande imperatore (quindi un
politico di professione) ed anche grande giurista (ha
raccolto le leggi e i decreti), è la figura più adatta
per fare la storia dell’Impero e soprattutto per svolgere la funzione di giudice dei guelfi e dei ghibellini contemporanei al poeta. La condanna degli uni
come degli altri risulta più forte e più efficace.
9. Pd VI conclude i canti politici: quello dell’Inferno dedicato a Firenze, quello del Purgatorio dedicato all’Italia, questo dedicato all’Impero. Il poeta
affronta i problemi dal piccolo al grande, dalla città
comunale in cui è nato e vissuto, alla comunità più
vasta che deve raccogliere tutte le popolazioni
d’Europa. La situazione che gli appare sotto gli occhi è disastrosa e richiede interventi radicali. Firenze è dilaniata dalle lotte intestine tra i guelfi bianchi
e i guelfi neri (If VI, 58-87). L’Italia è ugualmente
dilaniata dalle fazioni politiche, inoltre è sconvolta
dalla Chiesa che invade il potere politico e dal potere politico che è lontano (Pg VI, 91-117). L’Impero
ormai di fatto non esiste più: gli imperatori tedeschi
hanno poco potere, poco prestigio, sono inetti o si
occupano soltanto della Germania. Perciò il poeta
ne fa la storia e mette in bocca a un grande imperatore del passato parole di durissima condanna verso i
guelfi, che si schierano con la Francia contro l’Impero, e verso i ghibellini, che usano il simbolo imperiale per interessi di parte (Pd VI, 97-111). L’idea
di uno Stato universale (che nella realtà è in crisi,
aggredito dalla Chiesa e dagli Stati nazionali) resiste ed affascina il poeta, che vuole i cristiani uniti
nella fede, ma anche uniti sotto le stesse insegne imperiali. E vuole l’impero anche se vede le miserie
delle corti: Pier delle Vigne è costretto a suicidarsi
(If XIII, 58-75), Romeo di Villanova è costretto ad
andarsene (Pd VI, 133-142). Tuttavia il rinnovamento spirituale, sia politico sia religioso, è vicino:
il poeta ritiene che questo sia la missione che gli è
stata assegnata con il viaggio nell’oltretomba (Pd
XVII, 100-142), che compie per terzo, dopo Enea e
dopo san Paolo (If II, 10-36).
9.1. Il canto rimanda a un canto politico particolare,
il canto L, cioè Pg XVI, il canto di Marco Lombardo, un personaggio che non ha lasciato notizie di sé.
Marco, addolorato, si chiede: «Le leggi son, ma chi
pon mano ad esse?» (v. 97); e quindi indica nella
Chiesa che invade il potere politico e nel potere politico che invade il potere spirituale la causa del disordine nella società: «Soleva Roma, che ‘l buon
mondo feo, Due soli aver, che l’una e l’altra strada
Facean vedere, e del mondo e di Deo. L’un l’altro
ha spento; ed è giunta la spada Col pasturale, e l’un
con l’altro insieme Per viva forza mal convien che
vada; Però che, giunti, l’un l’altro non teme: Se non
mi credi, pon mente a la spiga, Ch’ogn’erba si conosce per lo seme» («Roma, che fece il mondo civile,
era solita avere due soli, che facevano vedere l’una
e l’altra strada, quella del mondo e quella di Dio.
Un sole ha spento l’altro; ed è giunta la spada con il
pastorale; ed il primo, [messo] insieme a viva forza
con il secondo, è destinato a procedere male, poiché, se sono riuniti [nella stessa persona], uno non
teme più l’altro. Se non mi credi, poni mente alla
spiga, poiché ogni erba si riconosce per le [caratteristiche del] seme [che l’ha generata]») (Pg XVI, 106-
114).
9.2. La teoria qui esposta è detta teoria dei due soli.
Essi sono il papa (il pastorale) e l’imperatore (la
spada). Ognuno di essi indicava la strada specifica e
guidava l’uomo. Tra loro non esisteva conflitto, perché ognuno stava al suo posto, non invadeva l’ambito dell’altro e svolgeva il suo compito. Ma – lamenta Marco Lombardo – il papato ha invaso l’ambito
imperiale e non è bene che il papa abbia nelle sue
mani il potere spirituale e quello temporale. Ciò è
contro la natura e dà luogo ad arbitri.
9.3. L’invettiva, dolente, va messa insieme con il
rimprovero che il poeta muove a Costantino: «Ahi,
Costantin, di quanto mal fu matre, Non la tua conversion, ma quella dote (=Roma e i territori circostanti) Che da te prese il primo ricco patre!» («Ahi,
o Costantino, di quanto male fu causa, non la tua
conversione [al cristianesimo], ma quella dote che
da te prese il primo ricco padre, papa Silvestro I!»)
(If XIX, 115-117). Una critica dello stesso tipo si
trova nell’invettiva contro i signori d’Italia nei versi
in cui il poeta se la prende con la Chiesa che ha invaso il potere civile: «Ahi gente che dovresti esser
devota, E lasciar seder Cesare in la sella, Se bene
intendi ciò che Dio ti nota, Guarda come esta fiera è
fatta fella Per non esser corretta da li sproni, Poi che
ponesti mano a la predella» («Ahi, o gente [di Chiesa], che dovresti esser devota e lasciar sedere Cesare
(=l’imperatore) sulla sella, se comprendi bene quello
che Dio ti dice nel Vangelo, guarda come questa
fiera (=il cavallo, cioè l’Italia) è divenuta ribelle,
perché non è [più] guidata con gli sproni, dopo che
tu impugnasti le briglie») (Pg VI, 91-96).
10. La storia dell’Impero qui delineata va confrontata con la storia delle quattro età dell’uomo delineata
in If XIV, 94-120, e con la storia profetica della
Chiesa delineata in Pg XXXII, 106-160. Le tre storie vanno lette simultaneamente e tra loro integrate.
Sulla storia dell’umanità, che è storia di decadenza
da una mitica età dell’oro alla corruzione del presente, il poeta proietta la storia della Chiesa e la storia dell’Impero, le due istituzioni che Dio ha suscitato per permettere all’uomo di conseguire la felicità
terrena e quella ultraterrena.
11. Il canto rimanda alla concerzione della storica
professata dalla Chiesa o dal cristianesimo: la storia
umana è storia di salvezza, dalla crezione del mondo e dei progenitori dell’umanità fino alla fine del
mondo e al giudizio universale; essa è retta dalla divina Provvidenza, poiché gli uomini da soli sono incapaci di raggiungere i fini stabiliti da Dio. Sulla
falsariga di questa visione provvidenziale della storia il mondo laico costruisce la sua visione della storia. Copiare è più facile che creare. Per Vico la storia è paragonabile a una spirale: i momenti successivi riproducono ad un livello più elevato i momenti 
Divina commedia. Paradiso, a cura di Pietro Genesini 32
precedenti; la storia è quindi progresso, ma non lineare. Per gli illuministi (1730-1790) la storia è progresso continuo e inarrestabile; in tal modo essi affermano come inarrestabile e storicamente legittimo
il dominio sociale della borghesia. Per F.W. Hegel
(1770-1831) la storia è il dispiegarsi nel mondo dello Spirito Assoluto, una divinità laica che sostituiva
la divinità del popolino ignorante che credeva alle
favole della religione. Per K. Marx (1818-1883), un
giornalista di second’ordine che si spacciava per rivoluzionario e per economista, la storia era storia di
lotte di classe, che si sarebbe conclusa con la conquista del potere politico da parte del proletariato e
con l’istaurazione di una società senza classi. Insomma il paradiso laico in terra… A. Comte (1798-
1857) era invece su posizioni scientiste: grazie alla
sociologia l’uomo poteva realizzare il terzo stato
della storia umana, quello positivo, dopo lo stato
teologico e quello metafisico. Anche qui una storia
ottimistica e progressiva. Ch. Darwin (1809-1882)
era invece a favore della selezione naturale e
dell’affermazione del più adatto, che riguardavano
sia le piante e gli animali, sia l’uomo. Come diceva
Platone, l’uomo ha bisogno di favole per vivere. E
che siano favole religiose o favole laiche, poco inporta. Senza favole o, con linguaggio più elevato,
senza speranza l’uomo percepirebbe la sua vita come vuota e senza senso. Resta i problema: il pensiero laico moderno, ammesso che esista, esisterebbe
senza le grandi costruzioni filosofiche e teologiche
inalzate dai pensatori cristiani?
12. Il canto ha la stessa struttura di If XXXIII: inizia
in medias res (Giustiniano fa la storia dell’impero) e
continua con argomenti attinenti (le critiche a guelfi
e a ghibellini; e la storia edificante di Romeo di Villanova). Ugualmente If XXXIII inizia in medias res
(il conte Ugolino della Gherardesca racconta la sua
storia) e continua con argomenti attinenti (l’invettiva contro i pisani; l’incontro con frate Alberigo dei
Manfredi che racconta il suo tradimento e quello di
Branca Doria; l’invettiva contro i genovesi).
La struttura del canto è semplice: 1) l’imperatore
Giustiniano tratteggia la storia dell’Impero da Enea
a Giulio Cesare, da Ottaviano Augusto a Tiberio, a
Carlo Magno; poi 2) critica i guelfi (che si oppongono all’Impero) e i ghibellini (che usano il simbolo
dell’Impero per interessi di parte) dei tempi di Dante; infine 3) tesse l’elogio di Romeo di Villanova:
calunniato dai baroni, mostra al conte Raimondo
Berengario di avere sposato le figlie a quattro sovrani e di avere aumentato il patrimonio; 4) poi lascia il
conte, per andare a vivere mendicando un tozzo di
pane.
Divina commedia. Paradiso, a cura di Pietro Genesini 33
Canto VIII
Solea creder lo mondo in suo periclo
che la bella Ciprigna il folle amore
raggiasse, volta nel terzo epiciclo;
1
per che non pur a lei faceano onore
di sacrificio e di votivo grido
le genti antiche ne l’antico errore;
4
ma Dione onoravano e Cupido,
quella per madre sua, questo per figlio,
e dicean ch’el sedette in grembo a Dido;
7
e da costei ond’io principio piglio
pigliavano il vocabol de la stella
che ‘l sol vagheggia or da coppa or da ciglio.
10
Io non m’accorsi del salire in ella;
ma d’esservi entro mi fé assai fede
la donna mia ch’i’ vidi far più bella.
13
E come in fiamma favilla si vede,
e come in voce voce si discerne,
quand’una è ferma e altra va e riede,
16
vid’io in essa luce altre lucerne
muoversi in giro più e men correnti,
al modo, credo, di lor viste interne.
19
Di fredda nube non disceser venti,
o visibili o no, tanto festini,
che non paressero impediti e lenti
22
a chi avesse quei lumi divini
veduti a noi venir, lasciando il giro
pria cominciato in li alti Serafini;
25
e dentro a quei che più innanzi appariro
sonava ‘Osanna’ sì, che unque poi
di riudir non fui sanza disiro.
28
Indi si fece l’un più presso a noi
e solo incominciò: “Tutti sem presti
al tuo piacer, perché di noi ti gioi.
31
Noi ci volgiam coi principi celesti
d’un giro e d’un girare e d’una sete,
ai quali tu del mondo già dicesti:
34
‘Voi che ‘ntendendo il terzo ciel
movete’;
e sem sì pien d’amor, che, per piacerti,
non fia men dolce un poco di quiete”.
37
Poscia che li occhi miei si fuoro offerti
a la mia donna reverenti, ed essa
fatti li avea di sé contenti e certi,
40
rivolsersi a la luce che promessa
tanto s’avea, e “Deh, chi siete?” fue
la voce mia di grande affetto impressa.
43
E quanta e quale vid’io lei far piùe
per allegrezza nova che s’accrebbe,
quando parlai, a l’allegrezze sue!
46
Così fatta, mi disse: “Il mondo m’ebbe
giù poco tempo; e se più fosse stato,
molto sarà di mal, che non sarebbe.
49
La mia letizia mi ti tien celato
che mi raggia dintorno e mi nasconde
quasi animal di sua seta fasciato.
52
Assai m’amasti, e avesti ben onde;
che s’io fossi giù stato, io ti mostrava
di mio amor più oltre che le fronde.
55
Quella sinistra riva che si lava
di Rodano poi ch’è misto con Sorga,
per suo segnore a tempo m’aspettava,
58
1. Il mondo soleva credere con suo pericolo che la
bella ciprigna (=Venere) irraggiasse il folle amore
[dei sensi], girando nel terzo epiciclo (=cielo). 4.
Perciò le genti antiche [avvolte] nell’antico errore
non tributavano soltanto a lei l’onore di sacrifici e di
preghiere votive, 7. ma onoravano anche Dióne e
Cupìdo, quella come sua madre, questo come figlio.
Dicevano che egli sedette in grembo a Didone; 10. e
da costei, dalla quale io faccio iniziare [il mio canto], prendevano il nome della stella, che il sole vagheggia [standole] ora dietro (=alla sera) ora davanti
(=al mattino). 13. Io non mi accorsi di salire in essa,
ma d’esserci dentro mi fece assai fede la mia donna,
che io vidi farsi più bella. 16. E, come in una fiamma si vede una scintilla e come in una voce si distingue la [seconda] voce, quando una è ferma e
l’altra si alza e si abbassa [di nota], 19. così io vidi
in quella luce [di Venere] altre luci (=i beati) muoversi in una danza circolare, correndo [chi] più e
[chi] meno, secondo – io credo – la loro visione interiore [di Dio]. 22. Da una nuvola fredda non discesero vènti, visibili o invisibili, tanto rapidi, che
non apparissero impediti e lenti 25. a chi avesse visto quelle luci divine venire a noi, interrompendo la
danza circolare prima iniziata nel cielo dei Serafini
(=l’empìreo). 28. Dentro a quelle luci, che apparvero per prime, risuonava «Osanna!», così che poi non
fui mai senza (=ebbi sempre) il desiderio di riudirlo.
31. Quindi una luce (=Carlo Martello d’Angiò) si
fece più vicina a noi e cominciò [a parlare] da sola:
«Siamo tutti pronti a compiacerti, affinché tu gioisca di noi. 34. Noi ci muoviamo con i Principati in
un unico giro, in un unico ritmo e in un’unica sete
[di Dio]. Ad essi tu [quand’eri] nel mondo ti rivolgesti dicendo: 37. O voi, che con la sola forza
dell’intelletto muovete il terzo cielo (=Venere). E
siamo così pieni d’amore, che, per compiacerti, non
sarà meno dolce un po’ di quiete». 40. Dopo che i
miei occhi si volsero riverenti alla mia donna ed ella
li fece contenti e sicuri della sua approvazione, 43.
si rivolsero alla luce, che si era tanto promessa, e:
«Deh, chi siete?» disse la mia voce, improntata a
grande affetto. 46. Io vidi l’anima farsi più grande e
più splendente per la nuova allegrezza che si aggiunse alla sua allegrezza, quando parlai! 49. Così
divenuta, mi disse: «Il mondo mi ebbe giù per poco
tempo; e, se questo tempo fosse stato maggiore, molto male non ci sarebbe. 52. La mia letizia mi tiene
celato a te: m’irraggia intorno e mi nasconde come
il baco da seta fasciato dal bozzolo. 55. Mi amasti
molto, e ne avesti bene il motivo, perché, se fossi
stato giù (=sulla terra) [più a lungo], io ti mostravo
del mio amore ben più che le foglie (=anche i frutti).
58. Quella riva sinistra, che è bagnata dal Rodano
dopo che si è mescolato con la Sorga (=la Provenza
meridionale), mi aspettava a suo tempo come signore.
Divina commedia. Paradiso, a cura di Pietro Genesini 34
e quel corno d’Ausonia che s’imborga
di Bari e di Gaeta e di Catona
da ove Tronto e Verde in mare sgorga.
61
Fulgeami già in fronte la corona
di quella terra che ‘l Danubio riga
poi che le ripe tedesche abbandona.
64
E la bella Trinacria, che caliga
tra Pachino e Peloro, sopra ‘l golfo
che riceve da Euro maggior briga,
67
non per Tifeo ma per nascente solfo,
attesi avrebbe li suoi regi ancora,
nati per me di Carlo e di Ridolfo,
70
se mala segnoria, che sempre accora
li popoli suggetti, non avesse
mosso Palermo a gridar: “Mora, mora!”.
73
E se mio frate questo antivedesse,
l’avara povertà di Catalogna
già fuggeria, perché non li offendesse;
76
ché veramente proveder bisogna
per lui, o per altrui, sì ch’a sua barca
carcata più d’incarco non si pogna.
79
La sua natura, che di larga parca
discese, avria mestier di tal milizia
che non curasse di mettere in arca”.
82
“Però ch’i’ credo che l’alta letizia
che ‘l tuo parlar m’infonde, segnor mio,
là ‘ve ogne ben si termina e s’inizia,
85
per te si veggia come la vegg’io,
grata m’è più; e anco quest’ho caro
perché ‘l discerni rimirando in Dio.
88
Fatto m’hai lieto, e così mi fa chiaro,
poi che, parlando, a dubitar m’hai mosso
com’esser può, di dolce seme, amaro”.
91
Questo io a lui; ed elli a me: “S’io posso
mostrarti un vero, a quel che tu dimandi
terrai lo viso come tien lo dosso.
94
Lo ben che tutto il regno che tu scandi
volge e contenta, fa esser virtute
sua provedenza in questi corpi grandi.
97
E non pur le nature provedute
sono in la mente ch’è da sé perfetta,
ma esse insieme con la lor salute:
100
per che quantunque quest’arco saetta
disposto cade a proveduto fine,
sì come cosa in suo segno diretta.
103
Se ciò non fosse, il ciel che tu cammine
producerebbe sì li suoi effetti,
che non sarebbero arti, ma ruine;
106
e ciò esser non può, se li ‘ntelletti
che muovon queste stelle non son manchi,
e manco il primo, che non li ha perfetti.
109
Vuo’ tu che questo ver più ti
s’imbianchi?”.
E io: “Non già; ché impossibil veggio
che la natura, in quel ch’è uopo, stanchi”.
112
Ond’elli ancora: “Or di’: sarebbe il peggio
per l’omo in terra, se non fosse cive?”.
“Sì”, rispuos’io; “e qui ragion non cheggio”.
115
“E puot’elli esser, se giù non si vive
diversamente per diversi offici?
Non, se ‘l maestro vostro ben vi scrive”.
118
61. [Mi aspettava pure] quel corno d’Italia (=il regno di Napoli), che ha come città estreme Bari,
Gaeta e Catona, e [che incomincia] dai punti in cui
il Tronto e il Verde (=Garigliano) sfociano in mare.
64. Mi rifulgeva già sulla fronte la corona di quella
terra, che il Danubio riga dopo che abbandona le rive tedesche (=l’Ungheria). 67. E la bella Sicilia,
che è coperta di caligine tra capo Passero e capo Faro, sopra il golfo [di Catania] che riceve da Euro
(=lo scirocco) la briga maggiore, 70. non a causa del
[gigante] Tifèo ma a causa dello zolfo nascente, avrebbe atteso ancora i suoi re, discendenti attraverso
di me da Carlo I d’Angiò e da Rodolfo d’Asburgo,
73. se il mal governo [degli angioini], che sempre
addolora i popoli soggetti, non avesse spinto Palermo a gridare: “Muoiano, muoiano [i francesi]
(1282)!”. 76. E, se mio fratello Roberto prevedesse
[le conseguenze del malgoverno], fin d’ora fuggirebbe l’avara povertà della Catalogna (=l’avarizia
appresa in Catalogna o dei suoi ministri catalani),
affinché non lo danneggiasse. 79. E veramente bisogna che da parte sua o da parte di altri si provveda
così, che sulla sua barca già caricata [di tasse e di
odio] non si ponga più altro carico. 82. La sua natura, che da antenati liberali discese avara, avrebbe
bisogno di funzionari tali, che non si preoccupassero
di ammassare ricchezze». 85. «Poiché io credo che
la grande letizia, che le tue parole m’infondono, o
signore, là dove ogni bene termina ed inizia (=in
Dio), 88. sia vista da te come la vedo io, essa mi è
più gradita. Ed anche questo ho caro, che tu vedi la
mia letizia guardando in Dio. 91. Mi hai reso lieto,
ed ora allo stesso modo fammi diventar chiaro, poiché con le tue parole mi hai spinto a dubitare, come
può nascer da un dolce seme un frutto amaro.» 94.
Io gli dissi queste parole. Ed egli a me: «Se io posso
mostrarti una verità, a ciò che tu domandi volgerai il
viso come ora volgi le spalle. 97. Il bene (=Dio), il
quale muove ed appaga tutto il regno che tu stai salendo, fa che la sua Provvidenza sia virtù [attiva] in
questi grandi corpi celesti. 100. E nella mente divina, che è in sé perfetta, non si provvede soltanto alle
nature umane, ma ad esse insieme con la loro salvezza. 103. Perciò tutto quanto è lanciato [sulla terra] da quest’arco cade disposto ad un fine prestabilito, così come la freccia è diretta al bersaglio. 106.
Se ciò non fosse, il cielo che tu cammini produrrebbe i suoi effetti così, che non sarebbero arti, ma rovine. 109. E ciò non può essere, se (=poiché) gli intelletti che muovono queste stelle non sono manchevoli e [se] non è manchevole il primo, che non li avrebbe creati perfetti. 112. Vuoi tu che questo vero
ti sia chiarito di più?». Ed io: «No certamente, perché vedo impossibile che la natura venga meno a ciò
(=il fine) che è necessario». 115. Ed egli ancora:
«Ora di’: sarebbe peggio per l’uomo sulla terra, se
non vivesse in società?». «Sì» risposi io; «e qui non
chiedo spiegazione.» 118. «Ed egli potrebbe vivere
in società, se giù non si vivesse [operando ] in modo
diverso [e svolgendo] funzioni diverse? No, se il vostro maestro (=Aristotele) scrive correttamente.» 
Divina commedia. Paradiso, a cura di Pietro Genesini 35
Sì venne deducendo infino a quici;
poscia conchiuse: “Dunque esser diverse
convien di vostri effetti le radici:
121
per ch’un nasce Solone e altro Serse,
altro Melchisedèch e altro quello
che, volando per l’aere, il figlio perse.
124
La circular natura, ch’è suggello
a la cera mortal, fa ben sua arte,
ma non distingue l’un da l’altro ostello.
127
Quinci addivien ch’Esaù si diparte
per seme da Iacòb; e vien Quirino
da sì vil padre, che si rende a Marte.
130
Natura generata il suo cammino
simil farebbe sempre a’ generanti,
se non vincesse il proveder divino.
133
Or quel che t’era dietro t’è davanti:
ma perché sappi che di te mi giova,
un corollario voglio che t’ammanti.
136
Sempre natura, se fortuna trova
discorde a sé, com’ogne altra semente
fuor di sua region, fa mala prova.
139
E se ‘l mondo là giù ponesse mente
al fondamento che natura pone,
seguendo lui, avria buona la gente.
142
Ma voi torcete a la religione
tal che fia nato a cignersi la spada,
e fate re di tal ch’è da sermone;
145
onde la traccia vostra è fuor di strada”. 148
121. Così venne argomentando fino a questo punto;
poi concluse: «Dunque è necessario che le radici
delle vostre azioni siano diverse. 124. Perciò uno
nasce Solone (=legislatore) e un altro Serse (= guerriero), un altro Melchisedech (=sacerdote) e un altro
quello che (=Dedalo, cioè artefice), volando per aria, perse il figlio. 127. La natura [attiva] delle sfere
celesti, che imprime, come il sigillo sulla cera, le
varie attitudini negli uomini, fa bene la sua opera,
ma non distingue una famiglia dall’altra. 130. Di
qui avviene che fin dal concepimento Esaù si allontani da Giacobbe, e Romolo nasca da un padre così
oscuro, che si attribuisce a Marte [la paternità]. 133.
La natura generata (=i figli) farebbe [quindi] il suo
cammino sempre simile ai generanti (=i padri; cioè:
i figli sarebbero sempre simili ai padri), se non intervenisse la Provvidenza divina. 136. Ora ciò che ti
era dietro (=nascosto, ignoto) ti è davanti; ma, affinché tu sappia che la tua presenza mi è gradita, voglio aggiungere un corollario. 139. Sempre la natura, se trova la fortuna discorde da sé, come ogni altro seme [gettato] fuori del terreno adatto, dà cattivi
risultati. 142. E, se il mondo laggiù facesse attenzione alle inclinazioni, che la natura pone [in ogni
uomo], seguendo tali inclinazioni avrebbe gente capace. 145. Voi invece spingete a farsi religioso chi è
nato per cingere la spada e fate sovrano chi è nato
per far prediche. 148. Perciò il vostro comportamento è sbagliato».
I personaggi
Venere (la greca Afrodìte), figlia di Dione e di
Zeus, è la dea della bellezza, della fecondità e
dell’amore. È detta Ciprigna, perché è particolarmente adorata nell’isola di Cipro. Secondo gli antichi essa irradiava l’amore sensuale dal pianeta che
era inserito nella terza sfera cristallina, appunto il
cielo di Venere.
Cupìdo è uno dei due figli di Venere, l’altro è Amore. Amore è il dio del sentimento puro e spirituale,
Cupido è il dio del folle amore. Nell’Eneide (I,
685-688) Cupìdo si siede in grembo a Didone sotto
l’aspetto di Ascanio, figlio di Enea, e le istilla nel
cuore il folle amore.
Carlo Martello d’Angiò (1271-1295) è figlio di
Carlo II d’Angiò e di Maria d’Ungheria. Nel 1287
sposa Clemenza d’Asburgo, figlia dell’imperatore
Rodolfo I. Nel 1284, quando il padre cade prigioniero degli aragonesi, dal nonno Carlo I è nominato
erede al trono. Nel 1290 muore Ladislao IV, re
d’Ungheria. Egli è pretendente al trono, ma il riconoscimento della sua sovranità è molto contrastato.
Nel marzo del 1294 è a Firenze per una ventina di
giorni. Qui è accolto con grandi onori. Dante lo incontra in questa occasione.
Tifèo, uno dei giganti, è fulminato da Zeus e sotterrato sotto la Sicilia. I suoi sbuffi provocano il fumo
dell’Etna. Dante vuole correggere la spiegazione
mitologica di Ovidio, Metam.V, 346-356.
Solone elabora le leggi di Atene (640ca.-560ca. a.
C.); Serse (519-465 a.C.) è un re persiano che invade la Grecia (490 a.C.); Melchisedech è re di Gerusalemme e gran sacerdote del popolo ebreo (Gn 14,
18-20).
Dedalo, imprigionato da Minosse, re di Creta, nel
labirinto che egli stesso ha costruito, tenta la fuga
costruendosi un paio di ali con cera e piume di uccello. Il figlio Icaro, inebriato dal volo, si avvicina troppo al sole, che scioglie la cera. Precipita in
mare e muore.
Esaù e Giacobbe sono due fratelli gemelli, figli di
Isacco, ma hanno un aspetto fisico e un carattere
completamente diversi (Gn 25).
Romolo e Remo sono due fratelli gemelli, nati da
genitori sconosciuti. Sono abbandonati in una cesta
sul Tevere, sono salvati e nutriti da una lupa. Da adulti fondano Roma (753 a.C.). Romolo uccide poi
Remo, che aveva disubbidito a una legge. Essi hanno un carattere completamente diverso. Romolo
compie imprese così straordinarie, che gli stessi antichi si stupiscono e ritengono impossibile che da un
padre oscuro potesse nascere un figlio così valoroso.
Perciò gli attribuiscono un’origine divina.
Commento
1. L’inizio, molto elaborato sul piano letterario e
pieno di riferimenti mitologici, alza il tono del canto
(vv. 1-12). Ciò succede anche in molti altri casi. Ad
esempio in If XXX («Nel tempo che Iunone era
crucciata...»), Pg IX («La concubina di Titone antico...») e Pd XVII («Qual venne a Climenè, per accertarsi...»). La mitologia classica viene fatta rivivere e adoperata per alzare il tono poetico del canto.
Ciò succede anche nel corso di uno stesso canto.
Divina commedia. Paradiso, a cura di Pietro Genesini 36
2. Carlo Martello d’Angiò faceva incetta di corone.
Dante non ha niente da ridire in proposito. Quello è
il suo mondo, anche se egli ne vede chiaramente i
difetti e fa uso di parole dure nei confronti dei sovrani, compreso il fratello di Carlo Martello. Il fatto
è che il poeta non ha mai tradito né ha mai voluto
tradire le sue origini di appartenente alla piccola
nobiltà, pur vedendo la vittoriosa avanzata delle arti
minori, che escludono dal potere nobili e magnati e
che negli Ordinamenti di giustizia – riveduti – di
Giano della Bella (1294) aprono soltanto un piccolo
spiraglio alla piccola nobiltà decaduta, a condizione
che s’iscriva ad un’arte. E di questa classe continua
a professare i valori tradizionali come la liberalità e
la prodezza, come risulta anche nell’incontro con
Corrado Malaspina (Pg VIII, 109-139), per quanto
radicalmente contrastanti con il mondo degli affari e
dell’economia borghese, in rapidissima espansione.
3. Dante coglie il problema dell’ereditarietà e lo interpreta in un contesto provvidenziale: la Provvidenza – la natura attiva delle sfere celesti – manda
sulla terra tutte le capacità di cui la società umana
ha bisogno per funzionare correttamente. E quindi ci
sono le condizioni per una vita sociale giusta e ordinata. Nella realtà le cose però vanno male. Se ciò
succede, la colpa è degli uomini, che non fanno un
uso razionale delle risorse, cioè che piegano le risorse ad usi contrastanti con quelli a cui sono predestinate. In Pd XV, 97-129, il poeta fa tratteggiare al
trisavolo Cacciaguida la città ideale: la Firenze di
due secoli prima, che viveva in pace, era sobria e
pudìca e i cui cittadini non abbandonavano le mogli
per andare in Francia a commerciare. In questo canto traccia sinteticamente quali devono essere le funzioni e quindi le classi sociali: i politici, i militari,
gli ecclesiastici e infine gli artigiani (vv. 124-126).
Insomma si tratta di una società profondamente tradizionale, in cui si trova a suo agio Carlo Martello
(e lo stesso poeta). La società fiorentina, italiana ed
europea di fine Trecento è invece una società molto
più complessa, in cui gli artigiani e i commercianti
fanno sentire tangibilmente la loro presenza e il loro
potere. Il fiorino conquista l’Europa e gli Ordinamenti di giustizia di Giano della Bella (1294) costringono le forze tradizionali (nobili e magnati) ad
iscriversi a un’arte, se vogliono partecipare alla vita
politica.
4. Il problema dell’ereditarietà emerge come un fatto empirico sorprendente, che colpisce l’attenzione e
la curiosità degli uomini: Esaù e Giacobbe sono figli
dello stesso padre Isacco, eppure sono totalmente diversi per aspetto fisico e per carattere (caso tratto
dalla Bibbia). Romolo e Remo sono fratelli gemelli,
eppure sono totalmente diversi, tanto che sono fatti
discendere da una divinità, Marte, poiché soltanto
una divinità può aver trasmesso le sue capacità a
Romolo (caso tratto dalla storia romana). I due esempi che fanno riflettere sono tratti indifferentemente dalla Bibbia e dalla storia romana, come succede in molti altri casi.
5. La soluzione prospettata da Dante al problema
dell’ereditarietà è questa: se i figli seguissero sempre la natura dei padri, la società sarebbe danneggiata. Interviene allora la Provvidenza, che distribuisce
tra gli uomini le capacità che servono al buon funzionamento della società. Essa però è cieca e non
distingue la casa del ricco dalla casa del povero,
perciò può succedere che due gemelli, che dovrebbero essere totalmente uguali, presentano l’aspetto
fisico e il carattere completamente diversi. In tal
modo l’uguaglianza al padre viene modificata, ora
poco ora tanto, dal ruolo che è piovuto dal cielo. La
Provvidenza quindi diventa una specie di lotteria:
c’è chi è fortunato e chi sfortunato, chi ci guadagna
e chi ci perde. E c’è chi impreca contro la Provvidenza, perché non si sente trattato bene. È chiaro
che non si può né si deve protestare contro l’operato
della Provvidenza divina... Ma Dante lo fa, e protesta veemente contro «la gente nuova e i sùbiti guadagni» (If XVI, 73-75). Nel dialogo con Brunetto
Latini, si era detto pronto ai colpi che avrebbe ricevuto dalla fortuna (If XV, 91-96)..
6. Con la teoria dell’ereditarietà Dante insomma introduce una causa esterna – la natura attiva delle
sfere celesti – per spiegare perché i figli sono diversi
dai padri, una causa che coinvolge la presenza di
Dio nel mondo. La stessa cosa era successa con le
macchie lunari (Pd II, 49-148). Ci sono due conseguenze paradossali che egli non coglie: a) la moglie
può dire che il figlio è diverso dal padre per intervento della Provvidenza; e b) un individuo molto
dotato può pretendere cariche pubbliche normalmente negate alla sua condizione sociale. Nel primo
caso succederebbe normalmente che il padre non
crede alla moglie e, colpito sul vivo se il figlio assomiglia al vicino di casa, si mette a urlare di rabbia, ricordando l’adagio secondo cui pater semper
incertus. Nel secondo caso l’individuo interessato
direbbe che le sue pretese sono suffragate dalla volontà della Provvidenza. Egli può però farsele riconoscere soltanto imponendosi e imponendole con la
forza. Di qui inevitabili conflitti sociali. Ciò vuole
dire che, forse inavvertitamente, Dante giustifica i
rivolgimenti sociali, che tuttavia lo hanno danneggiato (gli Ordinamenti di giustizia di Giano della
Bella). E la cosa non gli fa per niente piacere: nella
maturità abbandona le tesi stilnovistiche e ritorna ad
una visione tradizionale e nobiliare della società (Pd
XV-XVII). Dei rivolgimenti sociali parla bene soltanto in riferimento a Cangrande della Scala, di cui
il trisavolo Cacciaguida dice: «Per opera sua molta
gente sarà trasformata e cambieranno condizione
ricchi e poveri» (Pd XVII, 89-90). Ma per deferenza
verso l’amico. È ragionevole pensare che chiunque
altro al suo posto avrebbe fatto lo stesso. E che egli
stesso, come chiunque altro, si sarebbe adirato contro la moglie se si fosse sentito pater incertus.
6.1. Resta il fatto che, per spiegare la presenza di
figli diversi dal padre, egli fa due cose: a) attribuisce il diritto a chiunque abbia capacità diverse dal
padre (=superiori) di farle valere in ambito sociale;
e b) implicitamente riconosce che chi ha capacità
inferiori rispetto al padre dovrebbe cedere il suo posto, socialmente altolocato, ai nuovi prediletti della
Provvidenza. Tuttavia nel secondo caso è impensabile che costui lo faccia senza combattere, senza co-
Divina commedia. Paradiso, a cura di Pietro Genesini 37
involgere poco o tanto il resto della famiglia, che
può essere compatta nel difendere gli interessi
dell’individuo e i suoi stessi interessi. In sostanza
Dante cerca di evitare i conflitti sociali e invece lascia aperta una possibilità teorica estremamente grave, giustificata dal fatto che è stata la Provvidenza
a decidere che un uomo oscuro salga su un trono e,
viceversa, un figlio di sovrano debba (o dovrebbe)
fare una fine oscura. Eppure egli di fatto predilige
l’ereditarietà sociale (i figli, uguali o diversi dai padri, ereditano per diritto di sangue le cariche politiche dei padri) piuttosto che quella stabilita dalla
Provvidenza...
7. La teoria dell’ereditarietà naturale e provvidenziale mal si concilia con quanto Dante aveva detto
come poeta stilnovista e con le capacità che attribuisce alla cultura. Nella giovinezza egli aveva sostenuto, contro le forze tradizionali, che la gentilezza è
d’animo, non di sangue; non si eredita, ma si conquista con il proprio impegno personale. Ma a quel
tempo egli era fiducioso nel futuro che gli si prospettava davanti. In If V, 127-138, cioè verso il 1308,
egli ritiene ancora che la cultura abbia una grandissima capacità di plasmare le coscienze, nel bene
come nel male. Francesca e Paolo scoprono l’amore,
l’attrazione e la bellezza reciproca a causa di un libro, non per le loro inclinazioni naturali, né per
l’intervento della Provvidenza! Il fatto è che ora,
verso il 1320, Dante ha abbandonato la visione ottimistica e spensierata della vita che aveva nella
giovinezza e vede gli uomini e la storia umana
dall’alto, con freddezza scientifica, e cerca di proporre una spiegazione scientifica dei fatti: la Provvidenza pensa al bene della società, gli uomini invece tendono a farsi del male e a impiegare irrazionalmente i talenti e le risorse esistenti.
8. Al di là del linguaggio teologico e dei riferimenti
alla Provvidenza, Dante vuole dire che la società
funziona bene a queste condizioni: a) se ognuno resta al suo posto; b) se ognuno svolge bene la sua funzione (l’Impero svolge le sue funzioni, la Chiesa le
sue, ogni classe sociale e ogni individuo le sue); e c)
se si mette l’individuo giusto al posto giusto. Insomma se le capacità sono valorizzate e socialmente
utilizzate. L’individuo ottiene la carica in cui riesce
meglio, che gli permette di dare più servizi e che gli
dà maggiori soddisfazioni personali. Per questo motivo conviene a tutti che chi è inclinato alla politica
faccia l’uomo politico, chi è inclinato alla vita religiosa diventi religioso... Sotto sotto il poeta propone
una visione meritocratica o (in senso etimologico)
aristocratica della promozione sociale, da proiettare
sulla società (fiorentina) ideale descritta in Pd XVI.
L’idea non è malvagia, poiché in questo modo la società in generale trae il maggiore vantaggio dalle
capacità degli individui. Ma deve anche essere chiaro che un individuo o una classe, che si sentano danneggiati dalla meritocrazia o che ritengano la meritocrazia di secondaria importanza, non possono accettare volentieri questa prospettiva. Essi potrebbero
muovere due obiezioni, ugualmente valide: a) la meritocrazia provoca mutamenti sociali, ma la stabilità
o la non conflittualità sociale è il valore prioritario;
e b) noi siamo nobili di antica data, ciò che conta è
la nobiltà di sangue, chi propone la meritocrazia basata sulle capacità personali lo fa perché non è neanche un parvenu e cerca una giustificazione qualsiasi per entrare sulla scena politica e sociale e per
giustificare le sue pretese economiche.
8.1. Oltre a questo, una carica, ambita per il prestigio e per il denaro che dà, attira l’interesse e il desiderio anche di coloro che non sono tagliati a ricoprirla e che tuttavia hanno gli strumenti (la forza, il
denaro, gli appoggi, la determinazione, la sfrontatezza) per impossessarsene.
8.2. In questa visione però è curiosamente assente la
capacità della cultura di plasmare e di modificare le
capacità innate dell’individuo. E questa non è soltanto una tesi del Dolce stil novo (la nobiltà non è
nobiltà di sangue, che si eredita, ma gentilezza
d’animo, che si acquista con i propri meriti e con il
proprio impegno). È anche la visione che emerge da
If V, 124-138: Francesca e Paolo s’innamorano per
merito (o per colpa) del libro, non spinti dalle forze
innate; ed è ancora la cultura che fa loro scoprire la
reciproca bellezza e il piacere che reciprocamente si
danno (vv. 100-105). Dante ora non ha più la fiducia stilnovistica nella cultura, tanto che in Pg XXIV,
52-54, cambia anche la definizione di Dolce stil novo, incentrandola sull’ispirazione amorosa: il poeta
diventa una specie di scrittore sacro, che scrive
quando sente dentro di sé l’ispirazione amorosa.
8.3. Insomma le cose sono sempre molto più complesse di quanto si desidera. E anche le soluzioni sono molto più difficili – non molto più complesse –
di quanto si vorrebbe. Nella società ci sono individui che cercano di giustificare teoricamente le loro
pretese economiche ed altri che si risparmiano la fatica e usano direttamente la forza, che giustifica tutto. Lo stesso vale per le classi. Un uomo capace può
dire: io ho il diritto di emergere, le mie capacità e
gli interessi della società lo giustificano. Un nobile
può dire: io ho il diritto di essere mantenuto, ho il
sangue blu, e mi sono conquistato questo diritto con
il mio titolo nobiliare. Sul piano teorico si può dire
quel che si vuole, quel che conta sono i rapporti di
forza di un individuo come di una classe emergente.
Chiaramente l’individuo e la classe consolidata vede – ma non è una regola – i suoi interessi difesi e
garantiti dall’ordine costituito; l’individuo e la classe emergente invece si devono scontrare e devono
aggirare l’ordine costituito, che impedisce la loro
affermazione e ostacola i loro interessi.
9. Questo canto è uno dei più sorprendenti della Divina commedia: mostra lo straordinario spirito di
osservazione non soltanto di Dante e del Medio Evo, ma anche del mondo antico: già gli antichi avevano colto la differenza tra fratelli gemelli come
Esaù e Giacobbe e come Romolo e Remo; e avevano cercato una spiegazione. Il mondo tradizionale,
ad economia agricola, non ha molti strumenti per affrontare le avversità della vita e sopravvivere. Il più
efficace è lo spirito di osservazione, coadiuvato da
una grande memoria e dalla comunicazione orale.
Poiché l’alfabetizzazione era scarsa e riservata soltanto agli intellettuali, si cercava di sfruttare la me-
Divina commedia. Paradiso, a cura di Pietro Genesini 38
moria, che era potenziata con le mnemotecniche,
cioè con le tecniche che favorivano la memorizzazione delle informazioni. La soluzione data dal poeta è in una certa misura prevedibile: la Provvidenza
distribuisce tutte le funzioni che servono; l’uomo poi
fa quel che vuole e sbaglia, poiché mette gli individui sbagliati al posto sbagliato. D’altra parte l’uomo
ha il libero arbitrio, cioè ha la possibilità di fare anche scelte sbagliate; ed ha una sensibilità, innata o
acquisita, particolarmente forte verso i beni mondani.
9.1. Il valore della percezione dantesca del problema della ereditarietà aumenta considerevolmente se
poi si aggiunge che lo studio scientifico della questione viene ripreso in sordina verso il 1865 da un
monaco ungherese molto curioso e pieno di tempo
libero. Il monaco curioso è Gregor Mendel (1822-
1884), che studia come si trasmettono i caratteri nei
piselli. Le ricerche sono fatte ben 555 anni dopo, e
da un ecclesiastico, non da un esponente della
scienza ufficiale! Con Mendel nasce la genetica
moderna. Che la spiegazione proposta dal poeta sia
scavalcata dalla scienza moderna e sia dimostrata
“falsa”, dovrebbe essere ovvio e auspicabile: se in
550 la scienza non cambia, che scienza è!? A quanto
pare in tutti questi secoli gli scienziati e gli zoologi
avevano fatto il pieno della vis dormitiva.
10. Altre questioni scientifiche affrontate sono: le
cause dei temporali (Pg V), la generazione del bambino ((Pg XXV), l’ordine dell’universo (Pd I), la
spiegazione delle macchie lunari (Pd II), il principio
di indecidibilità (o Asino di Buridano, Pd IV), la
quadratura del cerchio (Pd XXXIII). Ad esse si aggiungono numerose questioni filosofiche e teologiche. Nessun ambito della natura e del sapere è quindi estraneo alla poesia.
11. Dante si accorge di salire ad un nuovo cielo perché gli occhi di Beatrice diventano più splendenti
(vv. 113-15). Anche in If II, 55 («Lucean li occhi
suoi più che la stella...»), c’è questo elemento stilnovistico. Ora però il controllo dei dialoghi, del
suono dei versi e delle immagini è assoluto. Dante
non sta più provando gli effetti, li domina e li piega
ai suoi desideri.
12. Anche Carlo Martello è irriconoscibile come
l’anima di Piccarda Donati. In paradiso l’aspetto fisico è scomparso, è sostituito dalla luce che avvolge
ogni anima.
La struttura del canto è semplice: 1) Dante vede
numerose luci che si muovono in una danza circolare; 2) una di esse, Carlo Martello, si avvicina e racconta la sua vita; 3) poi critica i suoi discendenti avari; 4) Dante allora chiede come mai da padri liberali sono nati figli avari; 5) Carlo Martello dà la
spiegazione: la Provvidenza invia sulla terra tutte le
capacità che servono al buon funzionamento della
società; 6) ma gli uomini non seguono le loro inclinazioni, e fanno sacerdote chi è nato a portare la
spada; così la società funziona male. 
Divina commedia. Paradiso, a cura di Pietro Genesini 39
Canto IX
Da poi che Carlo tuo, bella Clemenza,
m’ebbe chiarito, mi narrò li ‘nganni
che ricever dovea la sua semenza;
1
ma disse: “Taci e lascia muover li anni”;
sì ch’io non posso dir se non che pianto
giusto verrà di retro ai vostri danni.
4
E già la vita di quel lume santo
rivolta s’era al Sol che la riempie
come quel ben ch’a ogne cosa è tanto.
7
Ahi anime ingannate e fatture empie,
che da sì fatto ben torcete i cuori,
drizzando in vanità le vostre tempie!
10
Ed ecco un altro di quelli splendori
ver’ me si fece, e ‘l suo voler piacermi
significava nel chiarir di fori.
13
Li occhi di Beatrice, ch’eran fermi
sovra me, come pria, di caro assenso
al mio disio certificato fermi.
16
“Deh, metti al mio voler tosto compenso,
beato spirto”, dissi, “e fammi prova
ch’i’ possa in te refletter quel ch’io penso!”.
19
Onde la luce che m’era ancor nova,
del suo profondo, ond’ella pria cantava,
seguette come a cui di ben far giova:
22
“In quella parte de la terra prava
italica che siede tra Rialto
e le fontane di Brenta e di Piava,
25
si leva un colle, e non surge molt’alto,
là onde scese già una facella
che fece a la contrada un grande assalto.
28
D’una radice nacqui e io ed ella:
Cunizza fui chiamata, e qui refulgo
perché mi vinse il lume d’esta stella;
31
ma lietamente a me medesma indulgo
la cagion di mia sorte, e non mi noia;
che parria forse forte al vostro vulgo.
34
Di questa luculenta e cara gioia
del nostro cielo che più m’è propinqua,
grande fama rimase; e pria che moia,
37
questo centesimo anno ancor s’incinqua:
vedi se far si dee l’omo eccellente,
sì ch’altra vita la prima relinqua.
40
E ciò non pensa la turba presente
che Tagliamento e Adice richiude,
né per esser battuta ancor si pente;
43
ma tosto fia che Padova al palude
cangerà l’acqua che Vincenza bagna,
per essere al dover le genti crude;
46
e dove Sile e Cagnan s’accompagna,
tal signoreggia e va con la testa alta,
che già per lui carpir si fa la ragna.
49
Piangerà Feltro ancora la difalta
de l’empio suo pastor, che sarà sconcia
sì, che per simil non s’entrò in malta.
52
Troppo sarebbe larga la bigoncia
che ricevesse il sangue ferrarese,
e stanco chi ‘l pesasse a oncia a oncia,
55
che donerà questo prete cortese
per mostrarsi di parte; e cotai doni
conformi fieno al viver del paese.
58
1. Dopo che il Carlo tuo, o bella Clemenza (=la moglie), mi ebbe chiarito il dubbio, mi narrò gli inganni, che dovevano subire i suoi figli. 4. E disse: «Taci, e lascia passare gli anni»; così che io non posso
dire se non che un giusto pianto verrà dietro ai vostri
(=degli angioini) danni. 7. Ormai l’anima di quel
santo lume si era rivolta al sole (=Dio), che la riempie come quel bene, che è sufficiente a saziare ogni
desiderio. 10. Ahi, o anime ingannate e creature
empie, che da sì fatto bene distogliete i cuori, drizzando i vostri occhi a cose vane! 13. Ed ecco un altro di quegli splendori (=Cunizza da Romano) si fece verso di me, e la sua volontà di compiacermi si
mostrava nell’apparire più luminoso di fuori. 16. Gli
occhi di Beatrice, che erano fissati su di me, come
prima [d’incontrare Carlo Martello], mi fecero cenno del suo assenso al mio desiderio di parlargli. 19.
«Deh, ricompensa sùbito la mia volontà, o spirito
beato» dissi, «e dammi la prova che io possa riflettere in te quel che io penso (= che tu conosci il mio
pensiero senza che io lo esprima)!» 22. Perciò la luce, che mi era ancora sconosciuta, dal suo profondo,
donde prima cantava «Osanna!», parlò di séguito a
me, come colui al quale piace fare il bene: 25. «In
quella parte della malvagia terra italiana, che si
stende tra Rialto e le sorgenti del Brenta e del Piave
(=nella Marca trevigiana), 28. si alza un colle – e
non sorge molto alto –, dal quale già discese una
fiaccola di guerra (=Ezzelino da Romano), che fece
gravi danni alla contrada. 31. Dagli stessi genitori
nacqui io e quella fiaccola: Cunizza fui chiamata e
qui [su Venere] risplendo, perché mi vinse la luce di
questa stella. 34. Ma lietamente perdono a me stessa
la causa della mia sorte (=l’inclinazione naturale
all’amore), che non mi dà noia, anche se ciò apparirebbe difficile da capire per i comuni mortali. 37. Di
questo lucente e prezioso gioiello del nostro cielo,
che più mi è vicino (=Folchetto da Marsiglia), rimase grande fama sulla terra; e, prima che tale fama
muoia, 40. questo centesimo anno (=1300) passerà
ancora cinque volte (=passeranno ancora molti secoli). Considera perciò se l’uomo si deve fare eccellente, così che la prima vita (=del corpo) lasci dietro
di sé un’altra vita (=la fama). 43. E a ciò non pensa
la popolazione attuale, che il Tagliamento e l’Adige
racchiudono, né ancora si pente per essere stata colpita da sciagure. 46. Ma presto succederà che Padova [con il suo sangue] arrosserà l’acqua della palude
che bagna Vicenza, perché le sue genti sono restìe al
dovere (=a sottomettersi all’imperatore). 49. E a
Treviso, dove il Sile ed il Cagnano si uniscono, signoreggia e va con la testa alta un tale (=Rizzardo
da Camino), e già si stende la rete per prenderlo [e
ucciderlo]. 52. Feltre piangerà ancora la colpa del
suo empio pastore (=il vescovo Alessandro Novello),
che sarà tanto sconcia, che nessuno per una colpa
simile entrò in prigione. 55. Sarebbe troppo larga la
bigoncia, che ricevesse il sangue dei fuorusciti ferraresi e si stancherebbe troppo chi lo volesse pesare ad
oncia ad oncia, 58. che questo prete donerà cortesemente per mostrarsi di parte guelfa. E tali doni saranno conformi ai costumi del paese.
Divina commedia. Paradiso, a cura di Pietro Genesini 40
Sù sono specchi, voi dicete Troni,
onde refulge a noi Dio giudicante;
sì che questi parlar ne paion buoni”.
61
Qui si tacette; e fecemi sembiante
che fosse ad altro volta, per la rota
in che si mise com’era davante.
64
L’altra letizia, che m’era già nota
per cara cosa, mi si fece in vista
qual fin balasso in che lo sol percuota.
67
Per letiziar là sù fulgor s’acquista,
sì come riso qui; ma giù s’abbuia
l’ombra di fuor, come la mente è trista.
70
“Dio vede tutto, e tuo veder s’inluia”,
diss’io, “beato spirto, sì che nulla
voglia di sé a te puot’esser fuia.
73
Dunque la voce tua, che ‘l ciel trastulla
sempre col canto di quei fuochi pii
che di sei ali facen la coculla,
76
perché non satisface a’ miei disii?
Già non attendere’ io tua dimanda,
s’io m’intuassi, come tu t’inmii”.
79
“La maggior valle in che l’acqua si
spanda”,
incominciaro allor le sue parole,
“fuor di quel mar che la terra inghirlanda,
82
tra ‘ discordanti liti contra ‘l sole
tanto sen va, che fa meridiano
là dove l’orizzonte pria far suole.
85
Di quella valle fu’ io litorano
tra Ebro e Macra, che per cammin corto
parte lo Genovese dal Toscano.
88
Ad un occaso quasi e ad un orto
Buggea siede e la terra ond’io fui,
che fé del sangue suo già caldo il porto.
91
Folco mi disse quella gente a cui
fu noto il nome mio; e questo cielo
di me s’imprenta, com’io fe’ di lui;
94
ché più non arse la figlia di Belo,
noiando e a Sicheo e a Creusa,
di me, infin che si convenne al pelo;
97
né quella Rodopea che delusa
fu da Demofoonte, né Alcide
quando Iole nel core ebbe rinchiusa.
100
Non però qui si pente, ma si ride,
non de la colpa, ch’a mente non torna,
ma del valor ch’ordinò e provide.
103
Qui si rimira ne l’arte ch’addorna
cotanto affetto, e discernesi ‘l bene
per che ‘l mondo di sù quel di giù torna.
106
Ma perché tutte le tue voglie piene
ten porti che son nate in questa spera,
proceder ancor oltre mi convene.
109
Tu vuo’ saper chi è in questa lumera
che qui appresso me così scintilla,
come raggio di sole in acqua mera.
112
Or sappi che là entro si tranquilla
Raab; e a nostr’ordine congiunta,
di lei nel sommo grado si sigilla.
115
Da questo cielo, in cui l’ombra s’appunta
che ‘l vostro mondo face, pria ch’altr’alma
del triunfo di Cristo fu assunta.
118
61. Lassù vi sono specchi – voi li chiamate Troni –
, dai quali rifulge su di noi Dio giudice, così che
queste mie parole appaiono buone». 64. Qui tacque, e mi mostrò di essersi rivolta ad altro, poiché
tornò alla danza circolare come prima [di venire a
parlarmi]. 67. L’altra [anima] splendente di letizia,
che mi era già nota per cosa preziosa, mi si fece agli occhi come un puro balàscio (=rubino), colpito
dal sole. 70. Lassù [in cielo] si acquista fulgore se
si diventa più lieti, così come si acquista sorriso qui
[sulla terra]; ma giù [nell’inferno] l’ombra si oscura di fuori, quando la memoria è trista. 73. «Dio
vede tutto, e la tua vista si sprofonda in lui» io dissi, «o beato spirito, così che nessun desiderio può
essere ladro di sé a te (=può esserti celato). 76.
Dunque la tua voce, che trastulla sempre il cielo
con il canto di quei fuochi pii (=i Serafini), che
hanno la veste fatta di sei ali, 79. perché non soddisfa i miei desideri? Io non attenderei ormai la tua
domanda, se io penetrassi nei tuoi pensieri, come tu
penetri nei miei.» 82. «La valle più grande (=il
mar Mediterraneo), in cui si versa l’acqua» incominciarono allora le sue parole «uscente fuori di
quel mare, che circonda la terra (=l’Oceano), 85.
tra gli opposti lidi [dell’Europa e dell’Africa] tanto
si estende contro il corso del sole (=da occidente
ad oriente), che fa suo meridiano dove prima soleva fare orizzonte. 88. Di quella valle io fui rivierasco tra l’Ebro e la Magra, che per un breve tratto
divide il territorio genovese dal toscano. 91. Quasi
sullo stesso occidente e oriente del sole (=sullo
stesso meridiano) si trova Bùgia [in Algeria] e la
terra dove io nacqui (=Marsiglia), che con il suo
sangue fece caldo (=ribollire) il porto. 94. Folco mi
disse quella gente, alla quale fu noto il mio nome;
e questo cielo di Venere s’impronta di me, come io
m’impronto di lui. 97. E non arse più di me la figlia di Belo (=Didone) addolorando sia Sichèo [il
defunto marito] sia Creùsa [la moglie di Enea],
finché fu conveniente ai miei capelli giovanili;
100. né quella rodopèa (=Fillide di Tracia), che fu
delusa da Demofoonte; né Ercole, quando ebbe
racchiusa nel cuore Iole. 103. Qui perciò non ci si
pente, ma si sorride (=si è lieti), non della colpa,
che non torna alla memoria, ma della virtù divina,
che mise ordine e provvide alle nostre inclinazioni.
106. Qui si ammira l’arte divina, che adorna tanto
grande effetto (=la creazione), e si discerne il bene,
per il quale il mondo di su fa muovere quel di giù.
109. Ma, affinché tu porti via appagati tutti i tuoi
desideri, che sono nati in questa sfera, mi conviene
procedere (=è necessario che io proceda) ancora
oltre. 112. Tu vuoi sapere chi è in questa luce, che
qui vicino a me scintilla come un raggio di sole in
acque limpide. 115. Sappi che là dentro gode una
pace beata Raab; e, essendo congiunta al nostro coro, questi s’impronta in sommo grado dello splendore di lei. 118. Da questo cielo [di Venere], su cui
termina il cono d’ombra che il vostro mondo
proietta, fu assunta (=accolta) prima di ogni altra
anima [che fece parte] del trionfo di Cristo.
Divina commedia. Paradiso, a cura di Pietro Genesini 41
Ben si convenne lei lasciar per palma
in alcun cielo de l’alta vittoria
che s’acquistò con l’una e l’altra palma,
121
perch’ella favorò la prima gloria
di Iosuè in su la Terra Santa,
che poco tocca al papa la memoria.
124
La tua città, che di colui è pianta
che pria volse le spalle al suo fattore
e di cui è la ‘nvidia tanto pianta,
127
produce e spande il maladetto fiore
c’ha disviate le pecore e li agni,
però che fatto ha lupo del pastore.
130
Per questo l’Evangelio e i dottor magni
son derelitti, e solo ai Decretali
si studia, sì che pare a’ lor vivagni.
133
A questo intende il papa e ‘ cardinali;
non vanno i lor pensieri a Nazarette,
là dove Gabriello aperse l’ali.
136
Ma Vaticano e l’altre parti elette
di Roma che son state cimitero
a la milizia che Pietro seguette,
139
tosto libere fien de l’avoltero”. 142
121. Fu ben giusto lasciar lei in qualche cielo, come
segno della grande vittoria che fu acquistata con la
crocifissione, 124. perché ella favorì la prima gloriosa impresa di Giosuè in Terra Santa, la quale tocca poco la memoria del papa [Bonifacio VIII]. 127.
La tua città (=Firenze), che è pianta di colui
(=Lucifero) che per primo volse le spalle al suo
creatore e la cui invidia [verso gli uomini] provoca
tanti pianti, 130. produce e spande il fiore maledetto
(=il fiorino), che ha fatto deviare le pecore e gli agnelli, perché ha fatto del pastore un lupo. 133. Per
questo fiore il Vangelo e i Padri della Chiesa sono
dimenticati e soltanto sulle Decretali (=i testi del
diritto canonico) si studia, come appare dai loro
margini [annotati e consunti]. 136. Ad ottenere questo fiore si applicano il papa e i cardinali: i loro pensieri non vanno a Nazareth, dove l’arcangelo Gabriele aprì le ali. 139. Ma il Vaticano e le altre parti
insigni di Roma, che sono state cimitero per la milizia (=i martiri della fede) che seguì Pietro, 142. saranno presto liberi dall’adulterio.»
I personaggi
Cunizza da Romano (1197ca.-1279ca.) è figlia di
Ezzelino II e sorella di Ezzelino III. Sposa per motivi diplomatici il conte Rizzardo di San Bonifacio di
Verona. Gli effetti del matrimonio non durano a
lungo e la famiglia invita il trovatore Sordello da
Goito, che era alla corte di Rizzardo e che l’aveva
cantata, a rapirla e a riportarla a casa. Ha la fama di
avere una natura passionale incontrollabile, che la
spinge a facili amori. Si sposa tre volte ed ha una vita tumultuosa. In vecchiaia, crollata la potenza della
sua famiglia, si ritira a Firenze e si converte ad opere di bene. Di lei non restano altre notizie. Dante la
incontra nella sua giovinezza.
Ezzelino III da Romano (un colle nel territorio di
Bassano del Grappa) (1194-1259) è il feroce e spietato tiranno ghibellino della Marca trevigiana. Diversamente dalla sorella Cunizza, ha un carattere
che lo spinge alla violenza.
Folchetto da Marsiglia (?-1231) è un trovatore che
frequenta la corte di grandi signori come Riccardo
Cuor di Leone, Raimondo di Tolosa e Alfonso VIII
di Castiglia. Verso la fine del secolo lascia l’attività
poetica e la vita mondana ed entra nell’ordine cistercense. È abate di Thoronet e dal 1205 vescovo
di Tolosa, dov’è diffusa l’eresia albigese. È uno dei
fautori della crociata contro gli eretici (1207-14). A
differenza di san Domenico, di cui è collaboratore, è
in prima fila nella repressione cruenta dell’eresia,
tanto da meritarsi la fama di persecutore.
I padovani sono sconfitti nel 1314 e nel 1316 da
Cangrande della Scala, vicario dell’imperatore e signore di Verona, mentre tentano d’impadronirsi di
Vicenza.
Rizzardo da Camino (?-1312) è signore di Treviso,
superbo e orgoglioso, ben diverso dal padre, il buon
Gherardo, a cui succede nel 1306. Muore nel 1312
per mano di sicari guelfi.
Alessandro Novello, vescovo di Feltre, nel 1314 fa
imprigionare alcuni fuoriusciti ferraresi della famiglia Fontana, che si erano rifugiati in città e contavano sulla sua protezione. Poi li consegna ai ferraresi, che li fanno pubblicamente decapitare e impiccare. Li tradisce forse per compiacere Pino della Tosa,
vicario angioino e pontificio di Ferrara, anche se
con essi non ha alcun motivo d’inimicizia.
I Troni sono una delle nove schiere angeliche. Le
altre, in ordine gerarchico, sono: Cherubini, Serafini, Troni, Dominazioni, Virtù, Potestà, Principati,
Arcangeli, Angeli. Dante tratta degli angeli (creazione, natura, divisioni ecc.) in Pd XXVII-XXIX.
Didone, regina di Cartagine, è figlia di Belo. Giura
fedeltà al marito Sichèo, quando egli muore. Ma
s’innamora di Enea, che aveva perso la moglie
Creùsa nell’incendio di Troia e che era approdato
vicino a Cartagine. Si suicida quando questi riparte
per volere degli dei. La fonte di Dante è Virgilio,
Eneide, I, 621, e IV, 552.
Fillide di Tracia è detta Rodopea da Rodope, monte della Tracia presso il quale abitava. S’innamora
di Demofoonte e si uccide perché si sente da questi
ingannata e tradita. La fonte di Dante è Ovidio,
Her., II.
Ercole, pur essendo già sposato con Deidamìa, s’innamora follemente di Iole, figlia di Eurito, re della
Tessaglia. Iole riesce a farlo vestire da donna, a fargli fare lavori femminili e a farlo ballare con le altre
donne. È detto Alcìde perché nipote di Alceo. La
fonte di Dante è Ovidio, Her., IX.
Raab è una prostituta della città di Gerico. Aiuta gli
esploratori di Giosuè che erano venuti a spiare la
città. Quando Giosuè conquista la città, lei e tutti
coloro che si sono rifugiati nella sua casa sono risparmiati dall’eccidio. Poi rivolge il suo amore a
Dio (Gs 2, 1-21).
Divina commedia. Paradiso, a cura di Pietro Genesini 42
Commento
1. Dante ripete la sua fede combattiva, perciò da
una parte celebra l’impegno anche cruento di Folchetto contro gli eretici, dall’altra critica il papa, i
cardinali ed i fedeli, che rivolgono i loro pensieri al
fiorino. In Pd XV, 144, critica ancora il papato, perché non organizza una crociata, per riconquistare il
Santo Sepolcro agli infedeli. Nel contempo ribadisce la sua fedeltà all’imperatore e celebra Cangrande della Scala, vicario dell’imperatore, che punirà i
padovani. La sua fede combattiva lo porta a mettere
con spregiudicatezza nel cielo di Venere anche una
figura come Raab, non tanto perché prostituta o,
meglio, ex prostituta, quanto perché morta prima di
Cristo e quindi senza essere stata battezzata. Ma
l’aiuto dato a Giosuè e quindi, alla lontana, alla nascita di Gesù Cristo ha come premio adeguato la sua
uscita dal limbo e l’ascesa in paradiso.
2. Cunizza da Romano nella giovinezza è totalmente dominata dal fuoco dell’amore passionale, che essa non sa né può controllare se non soddisfacendolo.
Insomma è una ninfomane. Ha una vita movimentata
(tre matrimoni e molti amori); e, si dice, era di tanta
generosità, che bastava chiedere con cortesia e lei
ricambiava con l’amore. In vecchiaia però i suoi desideri mutano e, secondo la leggenda, si dedica ad
opere di bene. Come tutti gli spiriti amanti del cielo
di Venere essa riesce alla fine a rivolgere a oggetti
adeguati il suo amore sovrabbondante. La sua conversione è sincera e non un tentativo di pianificare
la salvezza dell’anima, come quello attuato (e fallito) da Guido da Montefeltro (If XXVII, 67-132).
Dante è estremamente provocatorio a mettere in paradiso, nel cielo degli spiriti amanti, questa donna,
che in vita è stata una poco di buono e che ha cambiato costumi a causa dell’età, non con la forza della
volontà. Essa poi è in buona compagnia: lì vicino
c’è Raab, una prostituta professionista, che faceva
pagare le sue prestazioni. Ma le vie del Signore,
come quelle della poesia, sono infinite... Ugualmente il poeta si è distinto nel fare incetta di papi e nel
metterli all’inferno tra i simoniaci (If XIX, 52-87).
Sul piano narrativo e poetico, il contrasto non poteva
essere più intenso.
3. Cunizza è diversa dalle altre donne incontrate:
Francesca da Polenta (If V), Taidè (If XVIII), Pia
de’ Tolomei (Pg V), Sapìa di Siena (Pg XIII), l’enigmatica Matelda (Pg XXVIII-XXXIII), Piccarda
Donati (Pd III) e la stessa Beatrice, che sta accompagnando il poeta. Dante si preoccupa di tracciare
un profilo psicologico diverso per i vari personaggi.
4. In questo caso il poeta traccia anche un profilo
diverso per l’amore che le donne hanno manifestato
verso il mondo. Francesca s’innamora della propria
e dell’altrui bellezza, che la cultura le ha fatto scoprire. Pia de’ Tolomei ama ancora il marito, che pure l’ha uccisa. Sapìa di Siena si è vendicata
dell’offesa che il marito ha ricevuto da Provenzan
Salvani ed ora riconosce l’errore ed è pentita. Matelda mostra il mondo dell’innocenza e fuori della
storia, che non verrà più: l’eden prima del peccato
di Adamo ed Eva. Beatrice è la molteplice figura
con molteplici funzioni che accompagna il poeta
nella giovinezza ed ora nel viaggio in paradiso. Cunizza è la donna ardente d’amore fisico per se stessa
e per il prossimo. Raab invece, con un maggiore senso della contabilità, preferisce mettere in offerta sul
mercato i suoi servizi amorosi ed assicurarsi una lieta vecchiaia con la sua clientela.
5. Il poeta dedica il canto alla Marca trevigiana, che
allora comprendeva Padova, Treviso, Feltre. In If
XXVII, 34-54, parlando con Guido da Montefeltro,
traccia invece un ampio panorama della situazione
politica della Romagna. La situazione politica di
tutta l’Italia è sintetizzata nell’invettiva contro i signori d’Italia di Pg VI, 76-151. Il poeta prende in
ogni caso le difese dell’Impero contro i sostenitori o
i rappresentati del papato.
6. Folchetto da Marsiglia è uno dei più feroci persecutori degli eretici di Alby, che sono massacrati nel
1214. Sia per la corruzione della Chiesa sia per motivi sociali l’eresia è una forma di protesta, che cerca di recuperare valori civili e religiosi ufficialmente non praticati. Spesso gli eretici cercano di ritornare all’insegnamento del Vangelo e a un genuino atteggiamento di solidarietà verso il prossimo. La reazione delle forze ufficiali è in genere violentissima:
autorità politiche e religiose si aiutano a sterminare
le sette. Dante, che da una parte critica la corruzione della Chiesa (come gli eretici) e dall’altra approva Folco (che li stermina), può sembrare in contraddizione. La situazione è invece più complessa: egli
critica la Chiesa dall’interno della Chiesa e non intende uscire dalla Chiesa. Invece gli eretici escono
dalla Chiesa non tanto con il loro comportamento
quanto professando una religione più semplice, che
ad esempio nega i dogmi della fede, in quanto non
presenti nel Vangelo. In sostanza per il poeta la soluzione corretta è quella percorsa da Francesco
d’Assisi (1181-1226), che cerca di riformare la
Chiesa dall’interno e chiede per due volte al papa
l’approvazione della regola francescana. Oppure da
Domenico di Calaruega (1170/75-1221), che opera
allo stesso modo. La celebrazione di Folco è seguìta
dalla celebrazione prima di Francesco d’Assisi (Pd
XI), poi di Domenico di Calaruega (Pd XII), i due
prìncipi che Dio ha suscitato per accorrere in aiuto
alla Chiesa in difficoltà.
7. Raab, una prostituta collocata in paradiso – essa è
anzi l’anima più splendente del cielo di Venere –,
mostra il coraggio teorico e pratico di Dante, che
non aveva esitato a mettere un suicida, Catone di
Utica, come guardiano del purgatorio. Addirittura la
mette in paradiso senza che essa sia stata battezzata
(quindi andando ancor più contro ogni sensata previsione) e facendo intervenire direttamente la divinità:
dopo la resurrezione Gesù Cristo scende nel limbo e
vi fa uscire tutti gli spiriti nati prima della sua passione e morte sulla croce ma meritevoli di salire al
cielo per le loro azioni. Dopo questa discesa nessun’altra anima può uscire più dal limbo. Tra coloro
che sono esclusi da questo privilegio speciale è lo
stesso Virgilio e gli spiriti magni del mondo antico
(If IV, 30-93 e 118-144). Virgilio è profondamente
dispiaciuto e addolorato di non poter mai entrare in 
Divina commedia. Paradiso, a cura di Pietro Genesini 43
comunione con Dio (If I, 121-126; e Pg III, 37-45).
Ma la legge divina è spietata.
8. Cunizza e Raab sono una splendida coppia di
donne di malaffare. La prima ha una vita dissoluta
fino alla vecchiaia, quando il corpo non regge più (e
il crollo del potere familiare suggerisce prudenza).
La seconda è una prostituta, che con senso della giustizia si vende a concittadini e a nemici (gli affari
sono affari), e non si fa scrupolo a tradire i concittadini per salvare la pelle a sé e ai suoi clienti più affezionati. E che dopo la conquista di Gerico cambia
vita perché può contare sui proventi assicurati da coloro che ha salvato, ben contenti di pagarla perché
l’hanno scampata bella! Dante le mette insieme con
Folco, un vescovo assassino, che sterminava chi non
la pensava come lui, senza distinguere tra uomini,
donne e bambini. Un’allegra compagnia, vicina a
due donne costrette ad abbandonare il monastero
(Piccarda Donati e Costanza d’Altavilla), a un imperatore che fa una guerra che provoca carestie ed
epidemie in Italia e si vanta di aver raccolto le leggi
romane (Giustiniano), a un sovrano che faceva incetta di corone (Carlo Martello d’Angiò), al maggiore
teologo della Chiesa (Tommaso d’Aquino), occupato a tessere l’elogio di Francesco d’Assisi, ma ghiotto più di Ciacco (If VI), e al più grande mistico medioevale (Bonaventura da Bagnoregio), occupato a
far l’elogio di Domenico di Calaruega e nella vita
dedito a risolvere le sue beghe di convento. Segue
l’uomo – si fa per dire – più sapiente del mondo che
davanti a una donna che gli passava davanti perdeva
la testa e le correva dietro (Salomone). Ma con che
cosa pensava? Il poeta entra per la prima volta – si
fa per dire – nella normalità con Cacciaguida, che
canta i bei tempi passati ed ha la buona idea di rimproverare chi abbandona la moglie per andare a
commerciare in Francia. Da parte sua preferisce andare a farsi ammazzare in Terra Santa, nel tentativo,
fallito, di far fuori un po’ di arabi...
8.1. Messe così, tutte queste situazioni e tutti questi
personaggi diventano ben diversi, scendono dal piedistallo in cui sono stati posti e si collocano nelle
bassure della vita terrena. Ma che cosa è successo?
Perché davanti all’esposizione di Dante il lettore resta affascinato e fa proprie le manipolazioni del poeta? e perché, presentati nell’altro modo, essi diventano invece abominevoli e spregevoli? Il motivo è
semplice: la teoria, come la parola, plasma i fatti. Il
fatto è sempre, e resta sempre, materia bruta, disponibile per ogni uso e per ogni manipolazione. E Dante è colui che più di ogni altro sa usare la magia e
l’onnipotenza della parola e della poesia.
8.2. Protagora di Abdera (480-410ca. a.C.), un sofista e retore antico, scrisse un Elogio di Elena con
cui difendeva la moglie di Paride dall’accusa di essere la causa della guerra decennale di Troia, che ha
portato alla distruzione della città nemica ma anche
tanti lutti tra gli achei. La difesa era semplice ed efficace: la donna non poteva resistere al fascino delle
parole di Paride, che, venuto a visitare Sparta, la
convince a seguirlo in Asia Minore. Forse le cose
stanno così o forse anche, rispetto a Menelao, Paride
era un bravo amante. In ogni caso il marito legittimo
pensava troppo alle armi e ai tornei e troppo poco
alla moglie. E la moglie si sentiva giustamente trascurata: era la donna più bella del mondo ed egli
non la degnava di uno sguardo. E si era dimostrato
anche imprudente: era ovvio che doveva curare i
beni di sua proprietà e i suoi interessi ed era ovvio
che con una donna così bella doveva preoccuparsi
costantemente di coloro che si avvicinavano alla
moglie con cattive intenzioni.
9. L’invettiva contro Firenze, il fiorino, la corruzione dei fedeli e degli ecclesiastici ribadisce i valori
sociali, politici e religiosi in cui il poeta crede. Questi valori trovano la loro più estesa formulazione
nell’incontro con il trisavolo Cacciaguida (Pd XVXVII). Essa è molto tranquilla, quasi un tópos obbligato, ed è ben lontana dalla violenza di altre invettive che aveva caratterizzato le cantiche precedenti.
Ad esempio quella contro l’Italia di Pg VI, 76-151,
che inizia così: «Ahi serva Italia, di dolore ostello,
Nave senza nocchiere in gran tempesta, Non donna
di province, ma bordello!».
10. Nel canto compare il papa Bonifacio VIII, che il
poeta considera la causa del suo esilio: Folchetto da
Marsiglia, prima poeta e poi frate domenicano, lo
accusa di pensare al denaro e di non pensare a liberare il sepolcro di Cristo (vv. 127-142). Il papa però
è un filo conduttore del poema: in If VI, 67-69,
Ciacco, un borghese fiorentino, lo accusa di schierarsi con i guelfi neri e di favorire il colpo di Stato
di costoro. In séguito le sue comparse sono molto più
significative e sempre accompagnate da una valutazione negativa: il poeta ricorda che trasferisce il vescovo Andrea de’ Mozzi da Firenze a Vicenza e con
questa associazione coinvolge il pontefice nel degrado morale del vescovo (If XV, 112-114); discendendo la costa per andare a vedere i papi simoniaci,
fa sapere che finirà all’inferno, anche se non è ancora morto (If XIX, 52-63); lo definisce «lo principe
d’i novi Farisei» (If XXVII, 85), facendo riferimento
al Vangelo, dove Gesù rimprovera i farisei di essere
sepolcri imbiancati, (Mt 23, 13-36), e lo accusa
d’aver ingannato Guido da Montefeltro, un capitano
di ventura esperto in inganni. Il papa però riappare
anche nelle altre cantiche: in Pg XX, 85-93, Ugo
Capeto, re di Francia, parla della sua futura cattura
ad Anagni ad opera di un emissario di Filippo il
Bello, re di Francia; in Pd XXVII, 19-27, san Pietro lo accusa di usurpare la sede papale e di aver fatto di Roma una cloaca.
11. Dante pone in cielo anche altri due pagani: l’imperatore M. Ulpio Traiano (53-117 d.C.) e il troiano
Rifeo (Pd XX, 67-126). Il primo nel Medio Evo ha
fama di avere grandi virtù umane, tanto che il papa
Gregorio I Magno (535-604) prega per lui e chiede
a Dio di salvarlo. Così l’imperatore ottiene la grazia
di resuscitare, di credere, di farsi battezzare e di ritornare a morire. Rifeo invece è un’invenzione di
Dante. Nell’Eneide (II, 425-27) è definito «il più
giusto dei troiani e il più rispettoso dell’equità». Dio
gli dà il dono di credere alla sua venuta futura e il
pagano ha la forza di credere e di salvarsi. Dante
vuole insistere anche in questo caso sui disegni imperscrutabili di Dio e sulla giustizia divina, che va-
Divina commedia. Paradiso, a cura di Pietro Genesini 44
luta positivamente e premia il giusto, anche se non
ha la fede. Egli però procede sotto le ali di Tommaso d’Aquino, secondo il quale alcuni pagani si salvarono non per una fede esplicita, ma per una fede implicita nella venuta del Salvatore (Summa theol. IIII, q. 2, a. 7).
12. Il poeta rinnova il rapporto con le anime: Cunizza presenta se stessa, poi presenta Folchetto. Folchetto presenta se stesso, poi presenta Raab. Si tratta
del consueto principio di varietà. È anche pregevole
la simmetria.
La struttura del canto è semplice: 1) Carlo Martello se ne va e si avvicina un’altra anima; 2) è Cunizza da Romano, sorella del feroce Ezzelino, la quale
in vita ha sentito fortemente l’inclinazione amorosa;
3) Cunizza parla quindi delle città della Marca trevigiana, che saranno punite per il loro comportamento; 4) dopo Cunizza si presenta un’altra anima; è
Folchetto da Marsiglia, che ha dedicato tutta la giovinezza all’amore; 5) Folchetto poi presenta l’anima
di Raab, una prostituta che ha aiutato Giosuè in Terra Santa; 6) egli lancia poi un’invettiva contro Firenze che conia il fiorino che corrompe i fedeli, il
papa e i cardinali, che chiude il canto. 
Divina commedia. Paradiso, a cura di Pietro Genesini 45
Canto XI
O insensata cura de’ mortali,
quanto son difettivi silogismi
quei che ti fanno in basso batter l’ali!
1
Chi dietro a iura, e chi ad amforismi
sen giva, e chi seguendo sacerdozio,
e chi regnar per forza o per sofismi,
4
e chi rubare, e chi civil negozio,
chi nel diletto de la carne involto
s’affaticava e chi si dava a l’ozio,
7
quando, da tutte queste cose sciolto,
con Beatrice m’era suso in cielo
cotanto gloriosamente accolto.
10
Poi che ciascuno fu tornato ne lo
punto del cerchio in che avanti s’era,
fermossi, come a candellier candelo.
13
E io senti’ dentro a quella lumera
che pria m’avea parlato, sorridendo
incominciar, faccendosi più mera:
16
“Così com’io del suo raggio resplendo,
sì, riguardando ne la luce etterna,
li tuoi pensieri onde cagioni apprendo
19
Tu dubbi, e hai voler che si ricerna
in sì aperta e ‘n sì distesa lingua
lo dicer mio, ch’al tuo sentir si sterna,
22
ove dinanzi dissi “U’ ben s’impingua”,
e là u’ dissi “Non nacque il secondo”;
e qui è uopo che ben si distingua.
25
La provedenza, che governa il mondo
con quel consiglio nel quale ogne aspetto
creato è vinto pria che vada al fondo,
28
però che andasse ver’ lo suo diletto
la sposa di colui ch’ad alte grida
disposò lei col sangue benedetto,
31
in sé sicura e anche a lui più fida,
due principi ordinò in suo favore,
che quinci e quindi le fosser per guida.
34
L’un fu tutto serafico in ardore;
l’altro per sapienza in terra fue
di cherubica luce uno splendore.
37
De l’un dirò, però che d’amendue
si dice l’un pregiando, qual ch’om prende,
perch’ad un fine fur l’opere sue.
40
Intra Tupino e l’acqua che discende
del colle eletto dal beato Ubaldo,
fertile costa d’alto monte pende,
43
onde Perugia sente freddo e caldo
da Porta Sole; e di rietro le piange
per grave giogo Nocera con Gualdo.
46
Di questa costa, là dov’ella frange
più sua rattezza, nacque al mondo un sole,
come fa questo tal volta di Gange.
49
Però chi d’esso loco fa parole,
non dica Ascesi, ché direbbe corto,
ma Oriente, se proprio dir vuole.
52
Non era ancor molto lontan da l’orto,
ch’el cominciò a far sentir la terra
de la sua gran virtute alcun conforto;
55
ché per tal donna, giovinetto, in guerra
del padre corse, a cui, come a la morte,
la porta del piacer nessun diserra;
58
1. O insensata preoccupazione dei mortali, quanto
sono erronei e falsi ragionamenti quelli che in basso
(=verso i beni terreni) ti fanno battere le ali! 4. Chi
se ne andava dietro al diritto e chi alla medicina, e
chi mirando al sacerdozio, e chi a regnare con la
forza o con l’inganno, 7. e chi a rubare e chi a cariche pubbliche, chi si affaticava avvolto nei piaceri
della carne, e chi si dava all’ozio, 10. quando io,
sciolto da tutte queste cose, ero con Beatrice su in
cielo, accolto in tanta gloria. 13. Dopo che ciascuno
[dei dodici spiriti] fu tornato nel punto del cerchio
in cui era prima, si fermò come una candela sul candeliere. 16. Ed io sentii dentro a quella luce
(=Tommaso d’Aquino), che mi aveva parlato, incominciare sorridendo, facendosi più lucente: 19.
«Come io risplendo del suo (=di Dio) raggio, così,
guardando nella luce eterna (=in Dio), apprendo da
dove tu causi (=derivi) i tuoi pensieri. 22. Tu sei
dubbioso e desideri che il mio discorso sia ripetuto
in forma più chiara e così estesa, che si adatti alla
tua capacità d’intendere, 25. dove prima dissi “Ove
ben s’impingua” e là dove dissi “Non sorse il secondo”. Qui è opportuno che si facciano distinzioni ben
chiare. 28. La Provvidenza – che governa il mondo
con quella sapienza nel penetrar la quale la vista [di
ogni essere] creato è vinta prima che vada nel fondo
(=prima di riuscire a capire tutto) –, 31. affinché
andasse verso il suo amato (= Cristo) la sposa (=la
Chiesa) di colui che ad alte grida la sposò sulla croce con il suo sangue benedetto, 34. sicura in se stessa ed anche più fedele a Lui, fece sorgere in suo aiuto due prìncipi che, standole ai fianchi, le facessero
da guida. 37. Il primo (=Francesco d’Assisi) fu tutto
ardente di carità serafica; l’altro (=Domenico di Calaruega) per la sapienza fu in terra uno splendore di
luce cherùbica. 40. Parlerò di uno solo, perché si
parla di ambedue, lodandone uno, qualunque dei
due si prenda, perché allo stesso fine furono indirizzate le loro opere. 43. Tra il fiume Topino e l’acqua
(=il fiume Chiascio), che discende dal colle scelto
dal beato Ubaldo Baldassini, digrada una fertile costa da un alto monte (=monte Subasio), 46. a causa
del quale Perugia sente il freddo e il caldo da Porta
Sole (=da est); e dietro a quella costa piange Nocera
con Gualdo Tadino a causa del grande giogo [di
monte Subasio] [oppure: dell’oppressione politica
sotto Perugia]. 49. Da questa costa, là dove essa
rompe di più la ripidezza, nacque al mondo un sole,
come questo sole fa talvolta (=nell’equinozio di
primavera) dal Gange. 52. Perciò chi parla di questo
luogo non dica Assisi, perché direbbe poco, ma Oriente, se vuole parlare con proprietà. 55. Non era
ancora molto lontano dalla nascita (=a 24 anni),
quando cominciò a far sentire alla terra qualche benefico influsso della sua virtù. 58. E, ancor giovane,
si scontrò con il padre per quella donna (=la Povertà), alla quale, come alla morte, nessuno apre con
piacere la porta.
Divina commedia. Paradiso, a cura di Pietro Genesini 46
e dinanzi a la sua spirital corte
et coram patre le si fece unito;
poscia di dì in dì l’amò più forte.
61
Questa, privata del primo marito,
millecent’anni e più dispetta e scura
fino a costui si stette sanza invito;
64
né valse udir che la trovò sicura
con Amiclate, al suon de la sua voce,
colui ch’a tutto ‘l mondo fé paura;
67
né valse esser costante né feroce,
sì che, dove Maria rimase giuso,
ella con Cristo pianse in su la croce.
70
Ma perch’io non proceda troppo chiuso,
Francesco e Povertà per questi amanti
prendi oramai nel mio parlar diffuso.
73
La lor concordia e i lor lieti sembianti,
amore e maraviglia e dolce sguardo
facieno esser cagion di pensier santi;
76
tanto che ‘l venerabile Bernardo
si scalzò prima, e dietro a tanta pace
corse e, correndo, li parve esser tardo.
79
Oh ignota ricchezza! oh ben ferace!
Scalzasi Egidio, scalzasi Silvestro
dietro a lo sposo, sì la sposa piace.
82
Indi sen va quel padre e quel maestro
con la sua donna e con quella famiglia
che già legava l’umile capestro.
85
Né li gravò viltà di cuor le ciglia
per esser fi’ di Pietro Bernardone,
né per parer dispetto a maraviglia;
88
ma regalmente sua dura intenzione
ad Innocenzio aperse, e da lui ebbe
primo sigillo a sua religione.
91
Poi che la gente poverella crebbe
dietro a costui, la cui mirabil vita
meglio in gloria del ciel si canterebbe,
94
di seconda corona redimita
fu per Onorio da l’Etterno Spiro
la santa voglia d’esto archimandrita.
97
E poi che, per la sete del martiro,
ne la presenza del Soldan superba
predicò Cristo e li altri che ‘l seguiro,
100
e per trovare a conversione acerba
troppo la gente e per non stare indarno,
redissi al frutto de l’italica erba,
103
nel crudo sasso intra Tevero e Arno
da Cristo prese l’ultimo sigillo,
che le sue membra due anni portarno.
106
Quando a colui ch’a tanto ben sortillo
piacque di trarlo suso a la mercede
ch’el meritò nel suo farsi pusillo,
109
a’ frati suoi, sì com’a giuste rede,
raccomandò la donna sua più cara,
e comandò che l’amassero a fede;
112
e del suo grembo l’anima preclara
mover si volle, tornando al suo regno,
e al suo corpo non volle altra bara.
115
Pensa oramai qual fu colui che degno
collega fu a mantener la barca
di Pietro in alto mar per dritto segno;
118
61. E davanti alla curia episcopale di Assisi e davanti al padre si unì [in matrimonio] con lei. Poi di
giorno in giorno l’amò più forte. 64. Questa, privata
del primo marito (=Cristo), fu per millecent’anni e
più spregiata e ignorata e fino a costui rimase senza
esser richiesta in sposa. 67. Né valse [a farla amare]
udir che la trovò sicura con il pescatore Amiclàte,
facendo risuonare la sua voce, colui (=C. Giulio Cesare) che fece paura a tutto il mondo. 70. Né valse
[a farla amare] l’essersi mostrata perseverante e coraggiosa, così che, quando Maria rimase giù [sotto la
croce], ella pianse con Cristo [morto nudo] sulla
croce. 73. Ma, affinché io non proceda in modo
troppo oscuro, per questi amanti intendi ormai Francesco d’Assisi e madonna Povertà in questo lungo
discorso. 76. La loro concordia e i loro volti lieti facevano che amore, meraviglia e dolci sguardi fossero causa di santi pensieri, 79. tanto che il venerabile
Bernardo di Quintavalle si scalzò per primo e corse
dietro a tanta pace e, correndo, gli parve di essere
lento. 82. Oh ricchezza ignota [agli uomini]! Oh bene fecondo [di tanti frutti]! Si scalza Egidio, si scalza Silvestro dietro lo sposo (=Francesco d’Assisi),
tanto la sposa (=la Povertà) piace. 85. Quindi se ne
va a Roma quel padre e quel maestro con la sua
donna e con quella famiglia, che già cingeva l’umile
corda. 88. Né la viltà di cuore gli fece abbassare le
ciglia perché era figlio di Pietro Bernardone, né
perché appariva tanto spregevole da suscitare meraviglia; 91. ma regalmente espresse la sua intenzione
a papa Innocenzo III, e da lui ebbe la prima approvazione alla sua regola [e al nuovo ordine] religioso.
94. Poiché la gente povera crebbe dietro a costui, la
cui vita mirabile si canterebbe meglio nella gloria
del cielo [che sulla terra], 97. il santo desiderio di
questo pastore fu cinto dallo Spirito Eterno (=fu approvato definitivamente) ad opera del papa Onorio
III. 100. E, poiché, per la sete del martirio, alla superba presenza del sultano predicò Cristo e gli altri
che lo seguirono, 103. e poiché trovava la gente
troppo immatura alla conversione e per non stare là
[in Egitto] invano, ritornò a raccogliere il frutto
dell’erba italiana. 106. Sul monte dirupato [della
Verna] tra Tevere ed Arno da Cristo prese l’ultimo
sigillo (=le stigmate), che le sue membra portarono
per due anni. 109. Quando a colui (= Dio), che lo
aveva destinato ad operare tanto bene sulla terra,
piacque di trarlo su in cielo per dargli la ricompensa
(=la vita eterna), che egli meritò facendosi umile,
112. ai suoi frati, come ad eredi legittimi, raccomandò la donna a lui più cara, e comandò che
l’amassero con fedeltà. 115. E dal suo (=della Povertà) grembo l’anima splendente si volle muovere,
per tornare al suo regno (=il cielo); e al suo corpo
non volle altra bara [che la Povertà]. 118. Pensa ormai quale fu colui (=Domenico di Calaruega) che fu
degno compagno [di Francesco] nel mantenere la
barca di Pietro (=la Chiesa) in alto mare nella giusta
direzione. 
Divina commedia. Paradiso, a cura di Pietro Genesini 47
e questo fu il nostro patriarca;
per che qual segue lui, com’el comanda,
discerner puoi che buone merce carca.
121
Ma ‘l suo pecuglio di nova vivanda
è fatto ghiotto, sì ch’esser non puote
che per diversi salti non si spanda;
124
e quanto le sue pecore remote
e vagabunde più da esso vanno,
più tornano a l’ovil di latte vòte.
127
Ben son di quelle che temono ‘l danno
e stringonsi al pastor; ma son sì poche,
che le cappe fornisce poco panno.
130
Or, se le mie parole non son fioche,
se la tua audienza è stata attenta,
se ciò ch’è detto a la mente revoche,
133
in parte fia la tua voglia contenta,
perché vedrai la pianta onde si scheggia,
e vedra’ il corrègger che argomenta
136
«U’ ben s’impingua, se non si
vaneggia»”.
139
121. Questi fu il fondatore del nostro ordine. Perciò
chi lo segue, come egli comanda, puoi comprendere
che carica buona merce [per ottenere la salvezza eterna]. 124. Ma il suo gregge è divenuto ghiotto di
nuove vivande, così che sarà inevitabile che si disperda per pascoli diversi [da quelli indicati da lui].
127. E quanto più le sue pecore vanno lontane e vagabonde da lui, tanto più tornano all’ovile prive di
latte (=la sana dottrina teologica). 130. Ci sono bensì di quelle che temono il danno e che si stringono al
pastore, ma sono così poche, che poco panno è sufficiente per fare le loro cappe. 133. Ora, se le mie parole non sono fioche, se il tuo ascolto è stato attento,
se richiami alla memoria ciò che ho detto, 136. il
tuo desiderio sarà in parte accontentato, perché vedrai dove la pianta domenicana si scheggia (=si
spunta per l’inosservanza della regola) e vedrai che
cosa significhi la correzione: 139. “Dove ben ci
s’impingua, se non si vaneggia [dietro ai beni temporali]”».
I personaggi
Tommaso d’Aquino (1225-1274) nasce a Roccasecca (Frosinone) nella famiglia dei conti d’Aquino.
Entra nell’ordine domenicano, non ostante l’opposizione della famiglia. Studia prima a Parigi, poi a
Colonia. Insegna a Parigi, poi a Roma (1261-68),
quindi ancora a Parigi, dal 1272 a Napoli. Scrive
numerose opere, le più importanti sono la Summa
contra Gentiles (Compendio contro i pagani) e la
Summa theologiae (Compendio di teologia). È soprannominato Doctor angelicus. Combatte con estremo vigore le eresie e difende con uguale determinazione le sue tesi filosofiche contro le correnti
agostiniane. Egli sintetizza pensiero aristotelico e
pensiero cristiano, con l’intenzione di togliere ogni
motivo di contrasto tra cultura classica e rivelazione.
Come il Dio di Aristotele, anche il Dio cristiano attira a sé tutte le creature come causa finale, ma è esterno al mondo, ha creato il mondo con un atto
d’amore, ed ama le creature. Propone di chiarire con
la ragione le verità della fede, finché ciò è possibile;
soltanto dopo deve intervenire la fede. Perciò delinea precisamente l’ambito della ragione e l'ambito
della fede. Tra le due peraltro non vi possono essere
conflitti, poiché provengono ambedue da Dio. Propone cinque vie razionali per dimostrare l’esistenza
di Dio. E riesce a dare un’interpretazione razionale
alla rivelazione cristiana, in modo da costruire un
sistema filosofico che stia alla pari con i grandi sistemi pagani. Nelle sue opere, caratterizzate da una
grandissima chiarezza, egli usa un metodo di discussione assai efficace: di un problema indica le varie
soluzioni proposte, le discute ad una ad una, ne mostra pregi e limiti, quindi le reinterpreta nella soluzione finale che propone. È il più grande teologo
della Chiesa: inizialmente le sue tesi sono combattute, ma in séguito diventano il pensiero ufficiale della
Chiesa. Muore a Fossalta, mentre si sta dirigendo al
concilio di Lione, in séguito a una malattia, che fa
parlare di avvelenamento ad opera di Carlo I d’Angiò. Dante si rifà costantemente al suo pensiero.
Francesco d’Assisi (1181-1226), figlio di Pietro
Bernardone, un lanaiolo di Assisi, ha una giovinezza
spensierata, a cui pone fine una crisi religiosa
(1205). Entra in conflitto con la famiglia e nel 1207
rinuncia pubblicamente ai beni paterni: nel duomo
di Assisi, alla presenza del vescovo, indossa un rozzo saio. Inizia a vivere in eremitaggio, richiamando
intorno a sé sempre nuovi compagni. Nel timore di
eresie, la Chiesa lo sollecita a scrivere una regola, in
modo da trasformare il movimento in un ordine monastico. Egli scrive la regola e ne ottiene una prima
approvazione verbale da Innocenzo III (1209). Incominciano sùbito però le pressioni affinché egli
scriva una seconda regola, meno rigida. Intanto sorge l’ordine femminile delle clarisse (da Chiara
d’Assisi, la santa che è sempre vicina a Francesco) e
il terzo ordine francescano, aperto anche ai laici.
Francesco compie viaggi di predicazione in Spagna
e in Medio Oriente (1219). L’ordine però è ormai
spaccato in frati rigoristi e frati che vogliono una regola più moderata. Pur amareggiato, accetta di modificare la regola. La nuova regola è approvata da
Onorio III (1223). Oltre alle due regole, scrive il
Cantico delle creature e il Testamento.
Bernardo da Quintavalle (1170ca.-1273), Egidio
d’Assisi (1190-1262) e Silvestro d’Assisi (1170-
1241) sono i primi discepoli di Francesco.
Domenico di Calaruega (1170/75-1221), presso
Burgos (Spagna), fonda l’ordine domenicano negli
stessi anni in cui è attivo Francesco d’Assisi. Il suo
ordine diventa l’ordine dei frati predicatori: esso
cerca in questo modo di diffondere le verità di fede,
di combattere gli eretici e di riportarli dentro la
Chiesa.
I Cherubini e i Serafini sono due delle nove schiere
angeliche, ordinate in una complessa gerarchia:
Cherubini, Serafini, Troni; Dominazioni, Virtù, Potestà; Principati, Arcangeli, Angeli. Dante affronta
la questione degli angeli (creazione, natura, divisioni ecc.) in Convivio, II, v, e in Pd XXVII-XXIX.
Divina commedia. Paradiso, a cura di Pietro Genesini 48
Ubaldo Baldassini (?-1160) si ritira in eremitaggio
su monte Ansciano, il colle di Gubbio, prima di diventare vescovo di Gubbio dal 1129 al 1160.
Amiclàte è un povero pescatore, che dimostra la sua
indifferenza nei confronti del potere di Giulio Cesare. Al dittatore risponde che non deve temere se lascia aperta la porta di casa, perché la povertà lo mette al sicuro da qualsiasi rapina o rischio di morte. La
fonte di Dante è Lucano, Phars. V, 519-531.
Commento
1. Il canto ha la stessa struttura del canto successivo:
qui un frate domenicano presenta la vita di Francesco d’Assisi e gli ideali dell’ordine francescano,
quindi rimprovera i frati del suo ordine, che si sono
allontanati dalla regola del fondatore; lì un frate
francescano presenta la vita di Domenico di Calaruega e gli ideali dell’ordine domenicano, quindi
rimprovera i frati del suo ordine, che si sono allontanati dalla regola del fondatore. Le simmetrie però si
presentano anche a livelli ulteriori. Ad esempio
Francesco sposa Madonna Povertà (un motivo consueto dell’agiografia francescana), Domenico sposa
la Fede al fonte battesimale (un’idea originale del
poeta).
1.1. Dante mette Tommaso d’Aquino, il massimo
teologo della Chiesa, e Francesco d’Assisi, che propone un ideale di vita basato sull’umiltà e sull’amore verso il prossimo, nel quarto cielo, il Sole, dove sono collocati gli spiriti sapienti. Tommaso si rivolge alla vita teoretica, Francesco alla vita pratica.
Ma altre figure sono più vicine a Dio: l’avo Cacciaguida, che muore in Terra Santa, combattendo per la
fede (Pd XV-XVII), Benedetto da Norcia, che unisce la preghiera e le opere (Pd XXII). A suo avviso
la vita conventuale o dedita alla propria perfezione
o alla riflessione teologica non è completa. Invece
Cacciaguida e Benedetto hanno condotto una vita
dedita alla diffusione combattiva della fede oppure
che univa vita attiva e vita contemplativa. Proprio
questa loro vita li ha resi meritevoli di essere posti
più vicino a Dio. Anche in questo caso emerge la
centralità della vita terrena. Ed essa condiziona la
collocazione nel cielo.
1.2. Chi vuole avvicinarsi maggiormente a Dio non
deve percorrere la via della fede o della fede razionale: non sono sufficienti. Deve percorrere la via
della fede mistica, rappresentata da san Bernardo di
Chiaravalle. Alla fine del viaggio è lui che invoca la
Vergine Maria affinché il poeta abbia la visione mistica di Dio (Pd XXXIII, 1-39). La fede nella rivelazione e la fede razionale della teologia sono superiori alla ragione, ma sono inferiori alla fede mistica,
che si è completamente staccata da ogni forma di
dimostrazione e di argomentazione.
2. L’apostrofe iniziale non ha la durezza delle invettive dell’Inferno e del Purgatorio, perché il poeta
ora si pone dal punto di vista di colui che si è ormai
staccato dai problemi terreni e dalle debolezze umane; e guarda la terra e gli uomini con l’atteggiamento e con la consapevolezza di colui che ormai
appartiene al cielo. Nelle due cantiche precedenti
era ancora l’uomo che cerca la sua strada e che sente
costantemente i dolori, le tensioni, i conflitti, i problemi del mondo terreno in cui vive, quest’«aiuola
che ci fa tanto feroci» (Pd XXII, 151).
3. Tommaso d’Aquino è la fonte costante delle problematiche filosofiche e teologiche – ed anche della
loro soluzione – che il poeta trasforma in versi.
Tommaso è presente fin da If VI, 100-108, quando il
poeta chiede a Virgilio se i dannati dopo il giudizio
universale soffriranno di più o di meno. Virgilio lo
rimanda immediatamente ad Aristotele, letto attraverso Tommaso, da cui ha appreso il sapere filosofico e scientifico.
4. Francesco d’Assisi e Domenico sono i prìncipi
della Chiesa suscitati dalla Provvidenza, sempre attenta alle vicende umane. L’ordine francescano e
quello domenicano operano dall’interno della Chiesa quel rinnovamento di cui la Chiesa, divenuta
troppo sensibile ai beni mondani, aveva da secoli
bisogno. All’esterno della Chiesa numerose sette ereticali condannavano la corruzione ecclesiastica e
si richiamavano ad una interpretazione più genuina
del messaggio evangelico.
4.1. L’esempio più esteso d’intervento della Provvidenza divina nella storia umana è costituito dalla
ricostruzione della storia dell’Impero tracciata
dall’imperatore Giustiniano (Pd VI, 1-96): nella storia umana appare un disegno che porta prima al sorgere dell’Impero, poi al sorgere della Chiesa. Le due
istituzioni sono necessarie, perché la prima deve
preoccuparsi della salvezza terrena dell’uomo; la
seconda della salvezza ultraterrena. Tuttavia i disegni di Dio non sono sempre comprensibili per
l’uomo e l’uomo deve rassegnarsi a non capire (Pg
III, 31-39).
5. Francesco propone come ideali di vita l’umiltà, la
castità e la povertà. Dante insiste unicamente sulla
povertà, con la quale identifica l’ordine. L’interpretazione che divide l’ordine in spirituali e conventuali riguarda proprio il modo d’intendere la regola: in
modo più rigido o meno rigido, cioè in modo tale
che i frati potessero possedere qualche bene personale e che essa potesse attirare un maggior numero di
seguaci. In questo modo l’ordine poteva divenire un
centro di potere, a proprio vantaggio e con vantaggio della Chiesa. Francesco è costretto a rendere
meno rigorosa la regola sùbito dopo la prima approvazione papale (1209). E tuttavia il prezzo pagato
adesso e nello scontro successivo tra le due tendenze
dell’ordine dovrebbe essere considerato modesto rispetto ai risultati: una diffusione capillare dell’ordine e dei suoi valori nella società del tempo ed anche nelle università, dove i frati francescani contendevano le cariche ai frati domenicani.
5.1. Dante è assai aderente alla vita di Francesco,
che riprende nella visione che ormai ne dava l’agiografia francescana. D’altra parte nei punti cruciali
anche la sua visione della religione e della Chiesa
vuole essere in sintonia con gli insegnamenti della
Chiesa. Rinnovare e correggere sì, ma dall’interno
della Chiesa. Aveva messo nel cielo di Marte (Pd
IX, 82-142) il vescovo Folchetto da Marsiglia, il feroce persecutore degli albigesi. La stessa cosa fa nel 
Divina commedia. Paradiso, a cura di Pietro Genesini 49
canto seguente con la vita di Domenico di Calaruega.
6. Gli ideali francescani sono radicalmente legati
alla società in cui Francesco vive.
a) L’ideale di umiltà significa rifiutare l’orgoglio e
la superbia e tutte le pretese verso gli altri e verso la
società. Significa rifiutare di appartenere a una parte
sociale, ai guelfi o ai ghibellini, a questa o a quella
famiglia – ogni famiglia poi doveva schierarsi con i
guelfi o con i ghibellini; in séguito con i guelfi bianchi o i guelfi neri –. Significa rifiutare quella ideologia e quella mentalità che cercavano lo scontro e i
conflitti sociali ad ogni costo. Fondare un terzo partito tra i due in conflitto non era un’idea vincente.
L’unica possibilità era rifiutare radicalmente quell’atteggiamento di superbia e di forza, che era all’origine dei conflitti sociali. Dante è quindi in contraddizione con se stesso quando da una parte dice
che ci si deve assolutamente schierare (condanna
degli ignavi e degli angeli ribelli in If III, 34-69),
dall’altra deplora i conflitti sociali, che tra le altre
cose lo hanno portato all’esilio (If VI, 58-87).
b) L’ideale di castità significa rifiuto di mettere al
mondo figli. Ciò comporta due cose: accettazione di
non suddividere il patrimonio familiare, che quindi
resta al primogenito; e rifiuto di entrare in concorrenza con gli altri maschi, per il possesso delle donne. Significa anche una terza cosa: rifiuto ad oltranza del piacere sessuale, forse il piacere più intenso
che l’uomo può provare e che è il simbolo di tutti gli
altri piaceri proposti dalla società (la donna era passiva e in genere messa da parte). Tutto ciò vuol dire
ulteriore riduzione dei conflitti sociali. L’importanza della paternità sia fisica sia spirituale è un filo
conduttore della Divina commedia: il dramma del
conte Ugolino della Gherardesca, spinto a divorare i
figli morti (If XXXIII, 43-75), e la paternità spirituale di Brunetto Latini, che ha insegnato al poeta come l’uomo si eterna con la fama (If XV, 79-87).
c) L’ideale di povertà significa, come l’ideale della
castità, rifiuto di entrare in concorrenza con il primogenito per il possesso dei beni della famiglia; e,
ancora, in un contesto più vasto, rifiuto di entrare in
concorrenza con gli altri individui, che compongono
la comunità, per quanto riguarda il possesso dei beni
materiali e, più in generale, dei beni economici. Anche in questo caso lo scopo e il risultato sono
l’eliminazione dei conflitti sociali. Peraltro l’ideale
della povertà è, più degli altri, capace di mostrare
l’atteggiamento di Francesco nei confronti dei valori
sociali dominanti: un atteggiamento di totale rifiuto,
esemplificato dal rifiuto dell’eredità paterna davanti
al vescovo di Assisi. Soltanto un rifiuto radicale dei
valori dominanti poteva avere successo, poteva stabilire un fossato, una frattura, un abisso tra l’ordine
francescano e la società, tra i valori dell’ordine
francescano e i valori ufficiali. Per questo motivo la
regola del 1223 è sentita come un cedimento e un
compromesso con il mondo.
6.1. Ma questa autonegazione, questa autodistruzione per il bene altrui, per il bene della società è la
forma totale dell’altruismo e della generosità oppure
nasconde qualcosa di più complesso? In effetti Francesco ritiene che si debba negare se stessi per ridurre
i conflitti sociali. In tal modo però costituisce un
terzo polo, che si contrappone alle due parti sociali
in conflitto: il polo che si fa forte della sua debolezza, del suo rifiuto dei valori mondani, che propone i
valori dello spirito. E questo polo diventa tanto più
potente e tanto più capace d’indebolire gli altri due
e di attirare proseliti quanto più per la sua superiorità spirituale riesce ad attirare i giovani della società
temporale. La guerra contro i nemici si conduce anche abbandonando il campo di battaglia, costruendo
nuovi valori e scegliendo un nuovo campo di battaglia, più adatto alle proprie armi. L’ordine francescano costruisce un centro di potere spirituale e poi
anche temporale proprio evitando lo scontro con i
poteri laici, temporali, materiali; e appropriandosi di
quel mondo fantasmatico che è il mondo dei valori.
In un secondo momento – bisogna fare un passo alla
volta – va all’assalto della cultura e delle cattedre
delle università. E le conquista. In tal modo si mondanizza, anche se il fondatore aveva sempre rifiutato
con decisione questa possibilità, a cui è costretto ad
arrendersi con sofferenza.
6.2. Di tutti questi ideali il più interessante e il più
sorprendete è l’ideale di povertà. La società del
tempo, come tutte le società tradizionali, è una società povera, basata sull’autoconsumo, sul non consumo, sul risparmio. L’ideale di povertà significava
concretamente: io consumo meno cibo e meno prodotti perché così avvantaggio il prossimo, gli altri.
6.3. Peraltro il rifiuto dei beni materiali è spesso aggirato in diversi modi. In cambio del rifiuto di valori
sociali e mondani il frate – francescano come domenicano – si prende altre soddisfazioni: non sono
quelle della ricchezza né quelle del potere spirituale, sono quelle del cibo e della gola. Tommaso d’Aquino è l’esempio supremo di questa deviazione: ha
bisogno di due sedie per appoggiare il suo corpo lardoso. Insomma niente sesso ma molto più cibo. I
piaceri rifiutati sono sublimati e sostituiti con altri
piaceri, forse innocui ma più raffinati. Ciacco va
all’inferno (If VI, 40-54), Tommaso d’Aquino diventa luce splendente del paradiso. Forse ciò non è
completamente giusto.
7. La scelta degli ideali, come il loro positivo impatto sulla società, mostrano quanto Francesco avesse
riflettuto sulla società e sui problemi sociali del suo
tempo. E il poeta dietro di lui. Comprensibilmente il
presupposto – più che ragionevole – del successo
della strategia di Francesco è che non tutti i componenti della società possano e/o debbano mettere in
pratica gli ideali francescani, altrimenti la società
sarebbe stata danneggiata per il motivo opposto. La
previsione è senz’altro ragionevole. In tal modo nella società si diffonde una corrente di pensiero e di
comportamenti, tendente a inibire, a ridurre e ad annacquare i comportamenti e le scelte più conflittuali
e sanguinose. In ogni caso i frati francescani avevano il prestigio spirituale e sociale, legato al loro modello di vita, per poter intervenire e sedare i conflitti.
8. Questo comportamento, estremamente responsabile – verso se stessi come verso gli altri –, di France-
Divina commedia. Paradiso, a cura di Pietro Genesini 50
sco e quindi di Dante mostra quanto poco i valori
religiosi siano rivolti all’altro mondo, ad una generica ed astratta salvezza dell’anima; e quanto siano
proiettati per risolvere, in modo geniale e creativo –
e soprattutto concreto –, i problemi di quest’«aiuola
che ci fa tanto feroci» (Pd XXII, 151). Il pensiero
laico, presuntuoso, superficiale e sedicente materialista, non è mai riuscito ad avere un simile contatto
con la realtà storica, né a raggiungere un simile livello di approfondimento nella conoscenza della società e degli individui. Oltre a questo rovesciamento
dei valori sociali e laici la Chiesa in prima persona o
attraverso gli ordini assistenziali e il volontariato interviene a favore delle frange più deboli della società del tempo. Lo Stato resta assente fino alla fine
dell’Ottocento ed anche fino alla metà del Novecento.
9. Il rimprovero ai propri frati, ribadito nel canto
successivo, mostra che i tentativi di costruire una
barriera insuperabile tra il mondo del convento, con
i suoi ritmi e i suoi valori, e il mondo dei valori terreni e mondani, non ha completo successo. I frati restano affascinati dai valori mondani, e cercano modi
alternativi di soddisfazione e di rivincita nei confronti del mondo e della società.
10. Al tempo di Francesco prima e di Dante poi i
mass media – le prediche, la Chiesa – invitavano a
non consumare e a ritenere un grande valore – un
valore sociale positivo – il non consumo, il risparmio, l’astinenza e il digiuno. Questa era la migliore
soluzione possibile per evitare o almeno per ridurre i
conflitti sociali causati dalla divisione dei beni prodotti, dal momento che l’economia produceva poco
e, fatte salve le consuete ingiustizie sociali nella
spartizione dei beni, ognuno poteva mettere le mani
su una parte piccola, insufficiente e insoddisfacente
dei beni prodotti. F. Petrarca (1304-1374), uno dei
più grandi intellettuali del Trecento italiano (che
aveva preso gli ordini minori), si vanta di fare digiuno due volte la settimana, pur potendo disporre di un
elevato potere d’acquisto. Oggi i mass media invitano a consumare e a ritenere un grande valore il
consumo, perché così si fa funzionare l’economia, si
dà lavoro alle imprese e un salario agli operai. Al
limite l’acquirente è felice di comperare, di accumulare o di fingere di consumare: la casa si duplica in
casa di città e casa delle vacanze; e, per coloro che
grazie alla ricchezza possono vantare uno status
symbol più elevato, si trasforma in due o più ville,
che si usano per pochi giorni all’anno (e sulle quali
si pagano le tasse). Sia in un caso come nell’altro i
valori predicati sono strettamente legati alle caratteristiche e alle capacità produttive dell’economia:
una richiede il sottoconsumo, l’altra lo spreco. Eppure le due economie sono radicalmente opposte e
lontane, separate da un abisso temporale di sette secoli.
10.1. L’osservazione paradossale che si può fare è
che, finché gli ordini religiosi praticano la povertà
ed invitano a pensare al cielo, non fanno i loro interessi terreni, non chiedono una fetta maggiore di risorse economiche. Ne chiedono una minore, e lasciano la restante alla società, che così può contare
su una parte maggiore da dividere tra i suoi membri.
In tal modo essi riducono i conflitti sociali. I laici
che criticano le loro scelte di vita con l’accusa che
sono fuori del mondo e pensano al cielo e a una cosa
risibile come la salvezza dell’anima non colgono il
sacrificio di se stessi e la disponibilità verso gli altri
– compresi gli stessi laici che ne sono beneficati –,
impliciti nei valori proposti e praticati dagli ordini
religiosi.
11. Il rovesciamento dei valori sociali non si esplica
soltanto con il rifiuto dei valori di benessere e di potere dominanti, ma anche in forme ulteriori, più estreme, come la fustigazione privata e pubblica. Nel
1260 si diffondono nell’Italia centrale e poi in
tutt’Italia i movimenti di penitenza – i flagellanti –,
che usavano la disciplina, una specie di frusta, su se
stessi, fino a sanguinare. Essi percorrevano le vie
d’Italia cantando e fustigandosi, per espiare i loro
peccati ma anche i peccati della comunità. Curiosamente questi «selvaggi» del Medio Evo si sentivano responsabili dei peccati sociali, cioè dei peccati commessi da altri membri della società, e intendevano espiare per essi. Oggi ideologie laiche superficiali e irresponsabili fanno ricadere normalmente
le colpe dell’individuo sulla società – la vera colpevole di tutto –, in modo da sottrarre l’individuo alle
sue responsabilità e soprattutto alla pena che la società è costretta ad infliggergli per renderlo innocuo
e incapace di danneggiarla.
12. Il verso finale «U’ ben s’impingua, se non si vaneggia [dietro ai beni temporali]» si riferisce alle
parole dette poco prima da Tommaso: «Io fui de li
agni de la santa greggia (=gli agnelli dell’ordine)
Che Domenico mena per cammino U’ ben s’impingua se non si vaneggia» («Io fui degli agnelli del
santo gregge che Domenico conduce per il cammino
dove ben ci s’impingua [di beni spirituali], se non si
vaneggia [dietro ai beni temporali]») (X, 94-96).
12.1. In séguito anche Benedetto da Norcia si lamenta dei suoi frati, che son divenuti ghiotti di altre
vivande: la fedeltà alla regola dura poco, il tempo
che una ghianda diventi albero e inizi a fruttificare,
cioè una ventina d’anni (Pd XXII, 28-96). La corruzione e l’amore verso i beni mondani sembrano connaturati alla natura umana, se nemmeno chi sceglie
volontariamente di vivere secondo una regola riesce
a restarvi fedele. Ma la natura umana è debole: passato l’entusiasmo dei primi seguaci, in seguito si entravaa in convento perché esso assicurava protezione
dalla fame e dai conflitti sociali. Per i più dotati anche un po’ di cultura e una carriera all’università.
La struttura del canto è semplice: 1) il poeta incontra Tommaso d’Aquino; 2) il frate domenicano gli
parla della vita e dell’opera di Francesco d’Assisi,
che rifiuta le ricchezze paterne e sposa Madonna
Povertà; quindi 3) tesse l’elogio dell’ordine francescano; infine 4) critica i frati del suo ordine, che si
sono allontanati dalla buona dottrina teologica. 
Divina commedia. Paradiso, a cura di Pietro Genesini 51
Canto XII
Sì tosto come l’ultima parola
la benedetta fiamma per dir tolse,
a rotar cominciò la santa mola;
1
e nel suo giro tutta non si volse
prima ch’un’altra di cerchio la chiuse,
e moto a moto e canto a canto colse;
4
canto che tanto vince nostre muse,
nostre serene in quelle dolci tube,
quanto primo splendor quel ch’e’ refuse.
7
Come si volgon per tenera nube
due archi paralelli e concolori,
quando Iunone a sua ancella iube,
10
nascendo di quel d’entro quel di fori,
a guisa del parlar di quella vaga
ch’amor consunse come sol vapori;
13
e fanno qui la gente esser presaga,
per lo patto che Dio con Noè puose,
del mondo che già mai più non s’allaga:
16
così di quelle sempiterne rose
volgiensi circa noi le due ghirlande,
e sì l’estrema a l’intima rispuose.
19
Poi che ‘l tripudio e l’altra festa grande,
sì del cantare e sì del fiammeggiarsi
luce con luce gaudiose e blande,
22
insieme a punto e a voler quetarsi,
pur come li occhi ch’al piacer che i move
conviene insieme chiudere e levarsi;
25
del cor de l’una de le luci nove
si mosse voce, che l’ago a la stella
parer mi fece in volgermi al suo dove;
28
e cominciò: “L’amor che mi fa bella
mi tragge a ragionar de l’altro duca
per cui del mio sì ben ci si favella.
31
Degno è che, dov’è l’un, l’altro
s’induca:
sì che, com’elli ad una militaro,
così la gloria loro insieme luca.
34
L’essercito di Cristo, che sì caro
costò a riarmar, dietro a la ‘nsegna
si movea tardo, sospeccioso e raro,
37
quando lo ‘mperador che sempre regna
provide a la milizia, ch’era in forse,
per sola grazia, non per esser degna;
40
e, come è detto, a sua sposa soccorse
con due campioni, al cui fare, al cui dire
lo popol disviato si raccorse.
43
In quella parte ove surge ad aprire
Zefiro dolce le novelle fronde
di che si vede Europa rivestire,
46
non molto lungi al percuoter de l’onde
dietro a le quali, per la lunga foga,
lo sol talvolta ad ogne uom si nasconde,
49
siede la fortunata Calaroga
sotto la protezion del grande scudo
in che soggiace il leone e soggioga:
52
dentro vi nacque l’amoroso drudo
de la fede cristiana, il santo atleta
benigno a’ suoi e a’ nemici crudo;
55
e come fu creata, fu repleta
sì la sua mente di viva vertute,
che, ne la madre, lei fece profeta.
58
1. Non appena la fiamma benedetta (=Tommaso
d’Aquino) prese a dire l’ultima parola, la santa corona [dei beati] riprese la danza circolare. 4. E non
aveva compiuto un intero giro, che un’altra ghirlanda [di beati] la racchiuse, e accordò movimento a
movimento e canto a canto. 7. Il canto in quelle dolci trombe (=anime canore) vince tanto le nostre muse (=i poeti) e le nostre sirene (=le donne), quanto il
primo raggio [supera] il raggio riflesso. 10. Come
due archi concentrici e dagli stessi colori s’incurvano attraverso una nuvola trasparente, quando Giunone comanda alla sua ancella (=Iride) [di scendere
sulla terra], 13. e quello esterno nasce da quello interno, a guisa della voce di quella ninfa vagante, che
amore consumò come il sole [consuma] i vapori, 16.
e qui [sulla terra] fanno che la gente sia sicura, per il
patto che Dio fece con Noè, che mai più il mondo
sarà allagato [dal diluvio]; 19. così le due ghirlande
di quelle rose eterne giravano intorno a noi, e così la
ghirlanda esterna corrispose a quella interna. 22.
Dopo che la danza e l’altra grande espressione [di
beatitudine] sia del cantare [all’unisono] sia del
mandarsi bagliori a vicenda con gaudio e con affetto, 25. si fermarono insieme nello stesso momento e
con volontà concorde – proprio come gli occhi che
insieme devono chiudersi e aprirsi davanti al piacere
che li fa muovere –, 28. dal cuore (=dall’interno) di
una delle nuove luci uscì una voce (=Bonaventura
da Bagnoregio), la quale mi fece apparire come
l’ago [della bussola, che si volge] alla stella polare,
nel farmi volgere verso di lei. 31. E cominciò:
«L’amore che mi fa bella mi spinge a ragionare
dell’altra guida (=Domenico di Calaruega), per la
quale qui si parla bene della mia. 34. È giusto che,
dove è l’uno, s’introduca l’altro, in modo che, come
essi combatterono insieme [per la Chiesa], così la
loro gloria risplenda insieme. 37. L’esercito di Cristo, che un così caro prezzo costò riarmare [contro il
peccato], si muoveva lento, dubbioso e ridotto di
numero dietro l’insegna [della croce], 40. quando
l’imperatore che sempre regna (=Dio) venne in soccorso alla milizia, che era vacillante, per sola sua
grazia, non perché ne fosse degna. 43. E, come s’è
detto, soccorse la sposa con due campioni, al cui esempio (=Francesco) e alla cui predicazione
(=Domenico) il popolo smarrito si ravvide. 46. In
quella parte [della Spagna], dove il dolce Zefiro
sorge ad aprire le novelle fronde delle quali si vede
l’Europa rivestire, 49. non molto lontano dalla riva
percossa dalle onde, dietro le quali, per il lungo suo
corso, il sole talvolta (=nel solstizio d’estate) si nasconde ad ogni uomo, 52. sorge la fortunata città di
Calaruega sotto la protezione del grande scudo [dei
re di Castiglia], nel quale un leone giace sotto [un
castello] ed [un altro leone] sta sopra [un altro castello]. 55. Dentro vi nacque l’appassionato amante
della fede cristiana, il santo atleta benigno con i suoi
ed implacabile con i nemici. 58. E, non appena fu
creata, la sua anima fu così ripiena di potente virtù,
che, ancora in grembo, diede alla madre capacità
profetiche. 
Divina commedia. Paradiso, a cura di Pietro Genesini 52
Poi che le sponsalizie fuor compiute
al sacro fonte intra lui e la Fede,
u’ si dotar di mutua salute,
61
la donna che per lui l’assenso diede,
vide nel sonno il mirabile frutto
ch’uscir dovea di lui e de le rede;
64
e perché fosse qual era in costrutto,
quinci si mosse spirito a nomarlo
del possessivo di cui era tutto.
67
Domenico fu detto; e io ne parlo
sì come de l’agricola che Cristo
elesse a l’orto suo per aiutarlo.
70
Ben parve messo e famigliar di Cristo:
che ‘l primo amor che ‘n lui fu manifesto,
fu al primo consiglio che diè Cristo.
73
Spesse fiate fu tacito e desto
trovato in terra da la sua nutrice,
come dicesse: ‘Io son venuto a questo’.
76
Oh padre suo veramente Felice!
oh madre sua veramente Giovanna,
se, interpretata, val come si dice!
79
 Non per lo mondo, per cui mo s’affanna
di retro ad Ostiense e a Taddeo,
ma per amor de la verace manna
82
in picciol tempo gran dottor si feo;
tal che si mise a circuir la vigna
che tosto imbianca, se ‘l vignaio è reo.
85
E a la sedia che fu già benigna
più a’ poveri giusti, non per lei,
ma per colui che siede, che traligna,
88
non dispensare o due o tre per sei,
non la fortuna di prima vacante,
non decimas, quae sunt pauperum Dei,
91
addimandò, ma contro al mondo
errante
licenza di combatter per lo seme
del qual ti fascian ventiquattro piante.
94
Poi, con dottrina e con volere insieme,
con l’officio appostolico si mosse
quasi torrente ch’alta vena preme;
97
e ne li sterpi eretici percosse
l’impeto suo, più vivamente quivi
dove le resistenze eran più grosse.
100
Di lui si fecer poi diversi rivi
onde l’orto catolico si riga,
sì che i suoi arbuscelli stan più vivi.
103
Se tal fu l’una rota de la biga
in che la Santa Chiesa si difese
e vinse in campo la sua civil briga,
106
ben ti dovrebbe assai esser palese
l’eccellenza de l’altra, di cui Tomma
dinanzi al mio venir fu sì cortese.
109
Ma l’orbita che fé la parte somma
di sua circunferenza, è derelitta,
sì ch’è la muffa dov’era la gromma.
112
La sua famiglia, che si mosse dritta
coi piedi a le sue orme, è tanto volta,
che quel dinanzi a quel di retro gitta;
115
e tosto si vedrà de la ricolta
de la mala coltura, quando il loglio
si lagnerà che l’arca li sia tolta.
118
61. Dopo che furono fatte le nozze tra lui e la Fede
al sacro fonte [battesimale], dove si diedero come
dote la reciproca salvezza, 64. la donna, che diede il
consenso per lui (=la madrina), vide in sogno il mirabile frutto che doveva uscire da lui e dai suoi eredi
(=l’ordine domenicano). 67. E, affinché fosse nel
nome qual era [nella realtà], da qui (=dal cielo) si
mosse una ispirazione [ai genitori], per chiamarlo
con il possessivo [di Dominus], al quale apparteneva
interamente. 70. Domenico fu chiamato. Ed io ne
parlo come dell’agricoltore, che Cristo scelse nel
suo orto (=la Chiesa), per farlo prosperare. 73. Apparve sùbito inviato e discepolo di Cristo, perché il
primo amore, che in lui si manifestò, fu verso il primo consiglio dato da Cristo (=l’esser poveri). 76.
Spesse volte, tacito e desto, fu trovato in terra dalla
sua nutrice, come se dicesse: “Io son venuto per questo (=per esser povero e per fare penitenza)!”. 79.
Oh, suo padre veramente Felice! Oh, sua madre veramente Giovanna, se il nome, [rettamente] interpretato, vale quello che dice! 82. Non per il mondo, a
causa del quale ora ci si affanna dietro all’Ostiense
(=Enrico di Susa, cioè il diritto canonico) e dietro a
Taddeo d’Alderotto (=la medicina), ma per l’amore
della vera sapienza 85. in breve tempo diventò
grande dottore, tanto che si mise a curare e a difendere la vigna (=la Chiesa), che sùbito imbianca (=si
secca), se il vignaiolo (=il papa) è negligente. 88. E
alla sede [pontificia], che un tempo fu più benigna
[di ora] verso i poveri giusti, non per colpa di lei, ma
per colpa di colui che ci siede sopra, che ora traligna, 91. domandò non di dare [ai poveri] il due o il
tre per sei (=un terzo o la metà), non di avere le rendite del primo [beneficio] vacante, né “le decime
che sono dei poveri di Dio”; 94. ma domandò contro
il mondo errante (=gli eretici) la licenza di combattere per quella fede, con la quale ti fasciano queste
ventiquattro piante (=le anime intorno a Dante). 97.
Poi con la dottrina e con la volontà insieme, si mosse con il mandato apostolico (=del papa), quasi un
torrente che la sorgente posta in alto spinge [con irruenza a valle]. 100. Ed il suo impeto colpì nella
sterpaglia eretica, più vivamente qui [in Provenza],
dove le resistenze erano più grosse. 103. Da lui sorsero poi diversi ruscelli, dai quali viene irrigato
l’orto cattolico, così che i suoi arboscelli (=i fedeli)
si mantengano più vivi [nella fede]. 106. Se fu tale
una ruota della biga, sulla quale la santa Chiesa si
difese e vinse in campo la sua guerra civile, 109. ti
dovrebbe essere ben assai palese l’eccellenza
dell’altra (=Francesco), della quale Tommaso d’Aquino fece cortesemente l’elogio, prima del mio arrivo. 112. Ma il solco, che la parte esterna della ruota (=il fondatore) ha scavato, è completamente abbandonato, così che [ora] c’è la muffa dove [prima]
c’era la gromma [del buon vino]. 115. La sua famiglia, che si mosse dritta con i piedi sulle sue orme, è
tanto cambiata, che getta il piede davanti verso il
piede dietro (=va a ritroso). 118. E presto si vedrà
dal raccolto la cattiva coltivazione, quando il loglio
(=l’erbaccia) si lagnerà di essere tolto dal granaio
(=la Chiesa). 
Divina commedia. Paradiso, a cura di Pietro Genesini 53
Ben dico, chi cercasse a foglio a foglio
nostro volume, ancor troveria carta
u’ leggerebbe “I’ mi son quel ch’i’
soglio”;
121
ma non fia da Casal né d’Acquasparta,
là onde vegnon tali a la scrittura,
ch’uno la fugge e altro la coarta.
124
Io son la vita di Bonaventura
da Bagnoregio, che ne’ grandi offici
sempre pospuosi la sinistra cura.
127
Illuminato e Augustin son quici,
che fuor de’ primi scalzi poverelli
che nel capestro a Dio si fero amici.
130
Ugo da San Vittore è qui con elli,
e Pietro Mangiadore e Pietro Spano,
lo qual giù luce in dodici libelli;
133
Natàn profeta e ‘l metropolitano
Crisostomo e Anselmo e quel Donato
ch’a la prim’arte degnò porre mano.
136
Rabano è qui, e lucemi dallato
il calavrese abate Giovacchino,
di spirito profetico dotato.
139
Ad inveggiar cotanto paladino
mi mosse l’infiammata cortesia
di fra Tommaso e ‘l discreto latino;
142
e mosse meco questa compagnia”. 145
121. Dico bene che chi esaminasse a foglio a foglio
il nostro volume (=ad uno ad uno i frati del nostro
ordine) troverebbe ancora pagine, dove leggerebbe:
“Io sono quel che solevo essere”; 124. ma non sarà
né da Casale (=spirituale) né d’Acquasparta (=convenutale), da dove vengono tali interpreti della regola francescana, che uno la fugge, l’altro la fa più
rigida. 127. Io sono l’anima di Bonaventura da Bagnoregio, che nei grandi uffici [ricoperti] posposi
sempre le preoccupazioni temporali [a quelle spirituali]. 130. Qui [con me] ci sono Illuminato da Rieti
e Agostino d’Assisi, che furono tra i primi scalzi poverelli, che, cingendo il capestro (=il cordone francescano), si fecero amici di Dio. 133. Ugo da san
Vittore è qui con loro, e Pietro Mangiatore e Pietro
Ispano, che giù [sulla terra] risplende per i dodici
libri [delle Summulae logicales]; 136. il profeta Natan e il patriarca Giovanni Crisostomo e Anselmo
d’Aosta e quel Donato, che si degnò di porre la mano alla prima arte (=la grammatica) 139. Rabano
Mauro è qui, e risplende alla mia sinistra l’abate calabrese Gioacchino da Fiore, dotato di spirito profetico. 142. Ad esaltare un così grande paladino mi
spinsero l’infiammata cortesia e l’assennato discorso
di Tommaso d’Aquino. 145. E con me spinsero questa compagnia (= gli spiriti della seconda ghirlanda)».
I personaggi
Bonaventura da Bagnoregio (Viterbo) (1221-1274)
entra nell’ordine francescano forse nel 1243. Studia
e insegna a Parigi. Lascia l’insegnamento nel 1257,
quando diventa guida dell’ordine. Cerca di mediare
le due tendenze degli spirituali e dei conventuali, in
cui ormai l’ordine è spaccato. Scrive numerose opere. La più importante è il commento alle Sententiae
(Sentenze) di Marco Lombardo. Lo scritto più famoso è l’Itinerarium mentis in Deum (Itinerario della
mente verso Dio). È soprannominato Doctor seraphicus ed è il massimo rappresentante delle correnti
mistiche medioevali, che si riallacciano al neoplatonismo e a sant’Agostino e che affermano la superiorità della fede sulla ragione. Nel 1273 è nominato
vescovo di Albano e cardinale. Muore l’anno dopo
durante il concilio di Lione.
Domenico di Calaruèga (1170/75-1221), presso
Burgos (Spagna), appartiene alla nobile famiglia dei
Guzman. Studia teologia, divenendo famoso per la
sua conoscenza di questioni dottrinali. Fonda l’ordine dei frati domenicani, impegnati sul piano teologico a predicare la sana dottrina della fede e a difendere le verità cristiane dagli eretici. Predica in
particolare contro gli albigesi (1205 e 1207-14). È
estraneo però alla crociata contro gli albigesi (1207-
14), nella quale si distingue per ferocia Folchetto da
Marsiglia, suo collaboratore. Nel 1215 si reca a
Roma con Folchetto, per avere dal papa Innocenzo
III il riconoscimento del suo ordine. Lo ottiene
l’anno successivo. Il suo ordine si divide poi in tre
famiglie: i frati predicatori, le suore domenicane, il
terz’ordine domenicano, aperto ai laici.
Iride è l’ancella di Giunone. Scendendo sulla terra
per portare i messaggi della dea, lascia con l’arcobaleno una traccia del suo passaggio.
L’arcobaleno è fatto sorgere da Dio come segno del
nuovo patto di alleanza stipulato con Noè e la sua
famiglia dopo il diluvio universale, con cui aveva
punito gli uomini per la loro corruzione (Gn 8, 20-
22).
Enrico di Susa (?-1271) è detto Ostiense perché
cardinale e vescovo di Ostia dal 1261. Insegna diritto canonico a Bologna e a Parigi, e scrive la Summa
super titulis Decretalium (Compendio sopra i capitoli delle Decretali), un’opera fondamentale di diritto canonico, che ha una grandissima diffusione e
un grandissimo influsso nel Medio Evo.
Taddeo d’Alderotto (1215-1295) è un famoso medico di Firenze, autore di molti libri adoperati nelle
scuole del tempo.
Spirituali e conventuali sono le due correnti in cui
si divide l’ordine, quando Francesco è ancora in vita: i primi vogliono restare fedeli alla regola ed anzi
la interpretano in termini più rigidi, i secondi invece
la vogliono adattare ai tempi e ai nuovi problemi religiosi e sociali che l’ordine deve affrontare. Dante
sceglie Umbertino da Casale (Pisa) (1159ca.-dopo il
1325) come rappresentante degli spirituali, Matteo
d’Acquasparta (Terni)(1240ca.-1302) come rappresentante dei conventuali.
Illuminato da Rieti (1190ca.-1260ca.) e Agostino
d’Assisi sono tra i primi seguaci di Francesco d’Assisi.
Ugo da san Vittore (Yprès 1147ca.-Parigi 1141)
nel 1133 entra nell’abbazia di San Vittore presso 
Divina commedia. Paradiso, a cura di Pietro Genesini 54
Parigi. È filosofo e mistico. È seguace di sant’Agostino e uno dei maggiori teologi medioevali. La
sua opera più nota è De sacramentis fidei christianae (I sacramenti della fede cristiana). È l’iniziatore della Scuola di San Vittore, che ha un grande
influsso sul pensiero mistico medioevale.
Pietro Mangiatore (Troyes 1100ca.-1179), noto anche come Petrus Comestor, è decano della cattedrale di Troyes e cancelliere dell’università di Parigi. Il
soprannome probabilmente gli deriva dalla sua fame
insaziabile di lettore di libri.
Pietro Ispano (Lisbona 1226-Roma 1277) abbandona la professione di medico, per prendere gli ordini
religiosi. Diventa cardinale e vescovo di Frascati
(1273), poi papa con il nome di Giovanni XXI
(1276). È famoso per le Summulae logicales (Piccoli compendi di logica), un testo di logica che ha una
grandissima diffusione.
Anselmo d’Aosta (1033-1109) è monaco benedettino, vescovo di Canterbury nel 1193. È filosofo e teologo. Ancor oggi la sua fama è legata alla prova
ontologica dell’esistenza di Dio: nel concetto di
Dio come dell’essere più perfetto è implicita la sua
esistenza. Se non esistesse, Egli non sarebbe l’essere
più perfetto, in quanto mancherebbe di quella perfezione che è l’esistenza.
Rabano Mauro (Magonza 776-Winfel 856) è insegnante e dal 1192 è abate del monastero di Fulda.
Dall’847 è arcivescovo di Magonza. È filosofo, mistico e teologo. Scrive De unverso o De rerum natura (L’universo o La naura) e De institutione clericorum (Le istituzioni dei chierici)
Gioacchino da Celico (1130ca.-1202) è detto da
Fiore dal nome del monastero che fonda in San
Giovanni in Fiore (1189). Ha fama di mistico e di
profeta. Nelle sue opere propugna un rinnovamento
religioso e sociale. Nell’immaginario collettivo diventa ben presto una figura profetica e leggendaria.
Giovanni d’Antiochia (345-407) è detto Crisostomo, cioè bocca d’oro, per la sua grande eloquenza.
È uno dei grandi Padri della Chiesa. È metropolita
di Costantinopoli. Per le sue invettive contro la corruzione della corte imperiale dell’imperatore Arcadio, viene mandato in esilio, dove muore.
Elio Donato (sec. IV) è maestro di san Girolamo e
famoso grammatico. Scrive le Artes grammatcae
(L’arte della grammatica), un testo di grammatica
diffusissimo nel Medio Evo.
Natan è un profeta ebraico che vive al tempo dei re
David e Salomone (970 a.C.). È famoso per i rimproveri che muove a re David a causa della sua superbia e della sua vita peccaminosa (2 Sam 12, 1
sgg.; 1 Re 1, 34).
Commento
1. Il canto ha la stessa struttura del canto precedente: qui un frate francescano presenta la vita di Domenico di Calaruega e gli ideali dell’ordine domenicano, quindi rimprovera i frati del suo ordine, che
si sono allontanati dalla regola del fondatore; lì un
frate domenicano presenta la vita di Francesco
d’Assisi e gli ideali dell’ordine francescano, quindi
rimprovera i frati del suo ordine, che si sono allontanati dalla regola del fondatore. Le simmetrie però si
presentano anche a livelli ulteriori. Ad esempio
Francesco sposa Madonna Povertà (un motivo consueto dell’agiografia francescana), Domenico sposa
la Fede al fonte battesimale (un’idea originale del
poeta).
1.1. Dante mette il frate francescano Bonaventura
da Bagnoregio e Domenico di Calaruega, il massimo
predicatore della Chiesa, nel quarto cielo, il Sole,
dove sono collocati gli spiriti sapienti. Tommaso si
rivolge alla vita teoretica, Francesco alla vita pratica. Ma altre figure sono più vicine a Dio: l’avo
Cacciaguida, che muore in Terra Santa, combattendo per la fede (Pd XV-XVII), Benedetto da Norcia,
che unisce la preghiera e le opere (Pd XXII). A suo
avviso la vita conventuale o dedita alla propria perfezione o alla riflessione teologica non è completa.
Invece Cacciaguida e Benedetto hanno condotto una
vita dedita alla diffusione combattiva della fede oppure che univa vita attiva e vita contemplativa. Proprio questa loro vita li ha resi meritevoli di essere
posti più vicino a Dio. Anche in questo caso emerge
la centralità della vita terrena. Ed essa condiziona la
collocazione nel cielo.
2. Bonaventura da Bagnoregio è teologo e mistico,
quindi è al di sopra della ragione, al di sopra del più
grande teologo del mondo cristiano, Tommaso
d’Aquino. D’altra parte anche Virgilio, simbolo della ragione umana, nel paradiso terrestre cede il posto
a Beatrice, simbolo della fede e della teologia. E a
sua volta Beatrice cede il posto a Bernardo di Chiaravalle, simbolo della fede mistica. Alla fine
dell’opera è lui che intercede per Dante presso la
Vergine Maria, affinché il poeta abbia la visione mistica di Dio (Pd XXXIII, 1-39). L’itinerario verso
Dio è quindi il seguente: la fede basata sulla rivelazione ha la meglio sulla ragione, che procede per
sillogismi; la fede mistica ha la meglio sulla fede
teologica e raziocinante.
3. Domenico di Calaruega è fatto nascere ad Occidente, come Francesco è fatto nascere ad Oriente. In
questo modo i due campioni della fede riescono ad
abbracciare l’intero mondo cristiano.
4. Domenico è circondato da tre donne fin dalla nascita: la madre, la madrina e la nutrice. Fin dal primo momento risulta chiaro che ha una missione da
compiere. È trovato per terra sveglio e silenzioso
dalla nutrice (cosa peraltro comune a tutti i bambini). Questo fatto viene interpretato come se volesse
dire che egli era nato per questo, cioè per predicare
la fede e per aiutare i cristiani con un atteggiamento
di umiltà e di penitenza. La sua vita viene ricostruita sulla falsariga di quella di Gesù Cristo: «Io son
venuto a questo» sono parole dette da Gesù Cristo
(Mc 1, 38). La sua predestinazione si vede anche
quando egli non sceglie di studiare i testi dell’Ostiense (il diritto canonico), né quelli di Taddeo
d’Alderotto (la medicina), due discipline che gli avrebbero dato fama e denaro. Sceglie invece di studiare la sana dottrina teologia. Quindi si rivolge al
papa, ma non per chiedere una parte del denaro destinata alle opere pie né la prima sede vacante, bensì
la licenza di predicare la vera dottrina al popolo cri-
Divina commedia. Paradiso, a cura di Pietro Genesini 55
stiano errante e di lottare contro la piaga delle eresie. E, una volta ottenutala, riversa il suo impeto in
Provenza, dove le resistenze degli eretici erano
maggiori. Con la licenza di predicare giunge anche
l’approvazione dell’ordine domenicano, che si suddivide in tre famiglie, per svolgere in modo più efficiente e articolato il compito di recuperare il popolo
all’ortodossia cristiana. Dante tratteggia una vita
trionfante secondo gli stilemi dell’oratoria religiosa
di tipo edificante. Resta peraltro molto aderente alla
vita di Domenico, come era stato aderente alla vita
di Francesco.
5. L’elogio di Domenico e dell’ordine domenicano
è reso più tangibile dalla critica finale che Bonaventura fa ai frati francescani: essi hanno modificato la
regola iniziale, rendendola chi più rigorosa, chi più
leggera. Anche Tommaso si era comportato allo
stesso modo, elogiando i frati francescani e criticando i suoi, che hanno dimenticato «dove ben ci
s’impingua [di beni spirituali], se non si vaneggia
[dietro ai beni mondani]» (v. 139). La critica,
l’elogio e l’esempio sono una strategia didattica
molto efficace.
6. Per l’immaginario medioevale valeva il principio
che nomen omen est (il nome è un augurio e una
profezia di futuro, condiziona il destino di chi lo
porta) o che nomina sunt conseqeuntia rerum (i
nomi sono conseguenze delle cose, cioè non sono arbitrari, puri suoni, dipendono dalle cose stesse,
quindi esplicano la natura profonda di ciò che nominano). Domenicus significa «che appartiene al Signore», cioè a Dio; Felice, il padre, significa «ben
fortunato»; Giovanna, la madre, secondo i lessici
medioevali derivava dall’ebraico e valeva «piena di
grazia». Così Domenico dedica tutta la sua vita a
Dio e alla diffusione della sana dottrina teologica.
Nel Medio Evo non soltanto i nomi indicavano
l’essenza delle cose, ma anche i numeri avevano la
capacità di svelare le strutture profonde della realtà.
Da questa convinzione, universalmente professata,
deriva la struttura numerologica e i continui richiami
numerici all’interno della Divina commedia: 33
canti più uno introduttivo, per un totale di 100 canti;
i canti VI sono canti politici, il canto L (Pg XVI) è il
canto di passaggio alla seconda metà dell’opera, la
profezia del Cinquecento dieci e cinque, cioè del
DXV, anagrammato in DUX (Pg XXXIII, 43) ecc.
6.1. D’altra parte questa convinzione non deve lasciare perplessi o scettici nei confronti del pensiero
medioevale: la scienza moderna, iniziata da G. Galilei (1564-1642), si fonda sul metodo matematicosperimentale e afferma che la natura profonda delle
cose è matematica e che Dio è il primo matematico.
Rispetto all’astrattezza del pensiero moderno la prospettiva medioevale aveva almeno il pregio che le
sue affermazioni erano controllabili dalle «sensate
esperienze» dello scienziato come dell’uomo comune. Insomma non si deve criticare il pensiero medioevale di essere antiscientifico (adoperando concetti
anacronistici, perché elaborati secoli dopo!), perché
la scienza moderna sviluppa in modo più intenso ed
efficace quegli strumenti logici, metodologici,
«scientifici», di cui il Medio Evo può farsi vanto. Il
matematismo di Galilei è indubbiamente più efficace del logicismo medioevale. D’altra parte anche i
numeri arabi sono molto più efficaci di quelli romani. I pensatori posteriori devono almeno cercare di
perfezionare le intuizioni e le scoperte dei loro predecessori!
7. La lotta conto gli eretici impegna moltissime energie della Chiesa. Eppure una delle cause, forse la
più importante, del sorgere delle eresie è la corruzione che è capillarmente diffusa all’interno della
Chiesa stessa. Che essa ci sia lo dice lo stesso Dante
e lo riconoscono quei numerosi movimenti di riforma, che attraversano la storia della Chiesa dal movimento riformatore di Cluny (910) al Concilio di
Trento (1545-63). L’incapacità o l’impossibilità
delle gerarchie romane di dare luogo motu proprio
alle riforme provoca la spaccatura dell’Europa in
due parti con la riforma protestante di M. Lutero
(1517). D’altra parte lo stesso Dante auspica la venuta del Veltro (If I, 100-111), di un DUX (Pg
XXXIII, 43), denuncia infinite volte la corruzione
della Chiesa (If XIX, 52-120) e si attribuisce una
funzione salvifica e riformatrice (Pd XVII, 106-142)
operando all’interno della Chiesa, come Francesco e
Domenico. Ma senza successo. Peraltro la Chiesa
con le cariche e le prebende comperava i servizi e la
fedeltà degli intellettuali e con la corruzione garantiva ordine e stabilità sociale o meglio compattezza
ideologica e culturale e omogeneità di valori a tutta
l’Europa. E gli intellettuali non intendevano affatto
togliersi la possibilità di una vita facile, piacevole
ed agiata in nome di astratti problemi morali. F. Petrarca (1304-1374) prende gli ordini minori. G.
Boccaccio (1313-1375) è costretto a considerare la
possibilità di prendere gli ordini minori per poter affrontare serenamente la vecchiaia. Due secoli dopo
la situazione non è cambiata: L. Ariosto (1474-
1533) si sposa di nascosto per non perdere il beneficio ecclesiastico. In trempi più tardi G. Leopardi
(1798-1937) evita per poco di prendere gli ordini
minori.
8. Alla fine del canto Bonaventura fa l’elenco dei
frati francescani e degli altri personaggi presenti nel
cielo del Sole. Le informazioni vengono date più
numerose e in modo più icastico di quanto era successo nelle due cantiche precedenti, ad esempio con
Virgilio che indica le anime dei lussuriosi (If V, 52-
72), con Ciacco che indica dove sono finiti i grandi
fiorentini (If VI, 77-87), con Farinata degli Uberti
che dice il nome di altri eretici (If X, 118-120) e
con Brunetto Latini che tra tutti i «cherci e litterati
grandi e di gran fama» sceglie tre nomi (If XV, 100-
114). Nel Paradiso le parole esprimono anche la luce e la gioia dei beati.
8.1. Dante prova la soluzione dei canti abbinati dalla struttura e dal contenuto: un frate che parla della
vita del fondatore di un altro ordine, tesse l’elogio
di questi frati e critica i suoi; e viceversa (XI-XII). Il
poeta aveva provato molteplici soluzioni. I primi tre
canti dell’Inferno hanno un inizio, uno sviluppo e
una conclusione molto semplice. Poi prova a collegare un canto con l’inizio del successivo (V-VI, VIVII, X-XI, XIII-XIV, XXVI-XXVII), quindi incontra 
Divina commedia. Paradiso, a cura di Pietro Genesini 56
un personaggio in un canto e lo lascia in un altro
(Griffolino d’Arezzo, XXIX-XXX), ancora incontra
un personaggio in un canto e gli fa raccontare la sua
storia nella prima metà del canto successivo (il conte
Ugolino della Gherardesca, XXXII-XXXIII). Nel
Purgatorio si fa accompagnare da un personaggio
per tre canti (Sordello da Goito, VI-VIII) e da un altro per 13 (Stazio, XXI-XXXIII). Nel Paradiso incontra un personaggio in un canto e gli fa occupare
tutto il canto successivo (Giustiniano, V-VI), dedica
ben tre canti ad uno stesso personaggio (Cacciaguida, XV-XVII) e ad un certo punto lascia Beatrice
per un nuovo personaggio (san Bernardo, XXXII),
quindi resta da solo davanti alla corte celeste
(XXXIII).
8.2. Egli applica costantemente il principio della varietà sia al livello di struttura sia al livello di contenuto (papi messi all’inferno, donne di malaffare e
prostitute messe in paradiso), perché il compito del
poeta è quello di plasmare la realtà che tocca, per
interessare senza tregua il lettore, e il compito del
riformatore politico e religioso è quello di riplasmare la realtà sociale e spirituale con gli strumenti offerti dalla poesia. Il poeta, il politico, il mistico sono
i tre aspetti fondamentali con cui Dante si presenta
al lettore. E tutti e tre hanno la stessa radice e gli
stessi scopi: riformare, mutare, modificare, riportare
gli uomini a percorrere la strada abbandonata del
bene.
9. I giudizi di Dante sull’ordine francescano e sull’ordine domenicano, oltre che sui singoli individui,
e in generale sugli ecclesiastici vanno confrontati
con i giudizi di altri autori, che li danno da punti di
vista profondamente diversi. In al modo emerge il
carattere profondamente ideologico dei giudizi del
poeta come dei giudizi degli altri autori
9.1. Nello Specchio di vera penitenza, una raccolta
di prediche edificanti, il frate domenicano J. Passavanti (1302ca.-1357) difende ad oltranza gli ecclesiastici contro i laici e contro il sapere laico, anche
se riconosce gli errori, cioè i peccati, degli ecclesiastici. E, in sintonia con il suo pubblico popolare, ha
una visione estremamente povera dei peccati (ridotti
a lussuria, superbia, avarizia o attaccamento alla ricchezza), della vita terrena e di quella ultraterrena.
9.2. Nel Decameron, una raccolta di 100 novelle,
G. Boccaccio (1313-1375) dà una valutazione laica
e terrena del comportamento degli ecclesiastici. E
trasforma il papa Bonifacio VIII, l’acerrimo nemico
di Dante, in un grande principe, sensibile alla ricchezza e ai valori del mondo, che con abilità manda
avanti gli affari della Chiesa. In sostanza egli non dà
giudizi morali sui comportamenti degli ecclesiastici.
Egli si schiera con i nobili (che però non lo vogliono
nelle loro file), pur essendo di estrazione borghese;
ma, quando serve, è ugualmente tagliente sia con i
religiosi che con i laici. Invece condanna senz’appello il popolo credulone e assetato di miracoli, che
merita soltanto d’essere imbrogliato.
9.3. Nel Novellino, una raccolta di 50 novelle, Masuccio Guardati, detto Salernitano (1410/15-1475),
un nobile napoletano, esprime un atteggiamento irreligioso, blasfemo, ferocemente anticlericale e pornografico verso i nemici di classe, tanto che
l’Uditore, un alto ecclesiastico che si occupava della propaganda ostile alla Chiesa, distrugge di sua
mano il manoscritto autografo, poco prima o forse
poco dopo la morte dell’autore. A una nobiltà che
pratica gli ideali di liberalità, di prodezza e di amicizia, l’autore contrappone un mondo ecclesiastico
dissoluto, dedito agli imbrogli, ai piaceri della carne
e avido di denaro.
9.4. In un breve trattato di politica, intitolato il
Principe (1512-13) N. Machiavelli (1469-1527) intende staccare la politica dalla morale e darle uno
statuto di scienza autonoma: la politica ha le sue
leggi, che non concordano necessariamente con
quelle della morale. L’uomo politico deve infrangere le leggi della morale, quando ciò torna utile al
bene dello Stato e al mantenimento del potere. La
religione è strumento di potere, perché permette di
controllare gli uomini. Il principe deve mostrare di
avere (non è necessario che li abbia) quegli atteggiamenti ispirati alla benevolenza, all’umanità e al
rispetto dei valori religiosi, che lo rendono ben accetto ai suoi sudditi.
10. Dante continua le variazioni sul nome detto (è il
caso generale), non detto (il poeta tace il suo a Sapìa da Siena), detto in un secondo momento (il suo
e quello di Matelda), anonimo (l’anonimo fiorentino). Qui ora il nomen è omen (Domenico, Felice,
Giovanna), è una previsione e un augurio per il futuro. D’altra parte la Bibbia daà un significato forte
all’attribuzione del nome, e normalmente nella scelta del nome ai figli si pensa a un personaggio famoso
a cui i figli dovrebbero assomigliare. Sicuramente
molti autori non sarebbero divenuti famosi con il loro nome originale (Italo Svevo, Alberto Moravia).
Così hanno deciso di cambiarlo.
La struttura del canto è semplice: 1) il frate francescano Bonaventura da Bagnoregio parla della vita e
dell’opera di Domenico di Calaruega, che sposa la
Fede; 2) tesse l’elogio dei frati domenicani; quindi
3) critica i frati del suo ordine che hanno reso più
rigida o reso più facile la regola; infine 4) fa il nome
di alcuni frati francescani e di alcuni mistici che sono lì con lui in cielo. 
Divina commedia. Paradiso, a cura di Pietro Genesini 57
Canto XV
Benigna volontade in che si liqua
sempre l’amor che drittamente spira,
come cupidità fa ne la iniqua,
1
silenzio puose a quella dolce lira,
e fece quietar le sante corde
che la destra del cielo allenta e tira.
4
Come saranno a’ giusti preghi sorde
quelle sustanze che, per darmi voglia
ch’io le pregassi, a tacer fur concorde?
7
Bene è che sanza termine si doglia
chi, per amor di cosa che non duri
etternalmente, quello amor si spoglia.
10
Quale per li seren tranquilli e puri
discorre ad ora ad or sùbito foco,
movendo li occhi che stavan sicuri,
13
e pare stella che tramuti loco,
se non che da la parte ond’e’ s’accende
nulla sen perde, ed esso dura poco:
16
tale dal corno che ‘n destro si stende
a piè di quella croce corse un astro
de la costellazion che lì resplende;
19
né si partì la gemma dal suo nastro,
ma per la lista radial trascorse,
che parve foco dietro ad alabastro.
22
Sì pia l’ombra d’Anchise si porse,
se fede merta nostra maggior musa,
quando in Eliso del figlio s’accorse.
25
“O sanguis meus, o superinfusa
gratia Dei, sicut tibi cui
bis unquam celi ianua reclusa?”.
28
Così quel lume: ond’io m’attesi a lui;
poscia rivolsi a la mia donna il viso,
e quinci e quindi stupefatto fui;
31
ché dentro a li occhi suoi ardeva un riso
tal, ch’io pensai co’ miei toccar lo fondo
de la mia gloria e del mio paradiso.
34
Indi, a udire e a veder giocondo,
giunse lo spirto al suo principio cose,
ch’io non lo ‘ntesi, sì parlò profondo;
37
né per elezion mi si nascose,
ma per necessità, ché ‘l suo concetto
al segno d’i mortal si soprapuose.
40
E quando l’arco de l’ardente affetto
fu sì sfogato, che ‘l parlar discese
inver’ lo segno del nostro intelletto,
43
la prima cosa che per me s’intese,
“Benedetto sia tu”, fu, “trino e uno,
che nel mio seme se’ tanto cortese!”.
46
E seguì: “Grato e lontano digiuno,
tratto leggendo del magno volume
du’ non si muta mai bianco né bruno,
49
solvuto hai, figlio, dentro a questo lume
in ch’io ti parlo, mercè di colei
ch’a l’alto volo ti vestì le piume.
52
Tu credi che a me tuo pensier mei
da quel ch’è primo, così come raia
da l’un, se si conosce, il cinque e ‘l sei;
55
e però ch’io mi sia e perch’io paia
più gaudioso a te, non mi domandi,
che alcun altro in questa turba gaia.
58
1. La volontà di fare il bene, nella quale si risolve
sempre l’amore [divino] che ispira sentimenti retti,
come la cupidigia la fa diventare volontà di fare il
male, 4. fece tacere quella dolce lira (=il coro dei
beati) e fece fermare le sante corde, che la mano di
Dio allenta e tende. 7. Come potranno essere sorde
alle giuste preghiere [dei vivi] quelle anime che, per
invogliarmi ad esprimere i miei desideri, furono
concordi a tacere? 10. È giusto che soffra senza fine
[nell’inferno] colui che, per amore di una cosa che
non duri eternamente, si spoglia di quell’amore [divino]. 13. Come per i sereni (=cieli) tranquilli e puri
guizza di tanto in tanto un fuoco improvviso, che fa
muover gli occhi che guardavano sicuri, 16. e appare una stella che muti il suo posto, se non che dalla
parte dove esso si accende non scompare alcuna stella, ed essa dura poco; 19. così dal braccio, che si
stende a destra, corse ai piedi di quella croce un astro (=un’anima splendente) della costellazione che
lì risplende. 22. Né la gemma (=l’anima) si staccò
dal suo nastro (=la croce), ma si mosse lungo i due
bracci, [in modo] che parve [come] un fuoco dietro
ad alabastro. 25. Con lo stesso affetto l’ombra di
Anchise si offrì [agli occhi di Enea], se merita fiducia la nostra maggior musa (=Virgilio), quando essa
nei Campi Elisi scorse il figlio. 28. «O sangue mio,
o sovrabbondante grazia di Dio infusa [in te], a
chi come a te fu mai dischiusa due volte la porta
del cielo?» 31. Così disse quella luce. Perciò io la
fissai attentamente. Poi rivolsi lo sguardo alla mia
donna e rimasi stupefatto per le parole di quella luce
e per il volto di lei: 34. dentro ai suoi occhi ardeva
un sorriso tale, che io pensai di toccare con i miei il
culmine della mia gloria e del mio paradiso
(=beatitudine). 37. Quindi lo spirito, piacevole da
udire e da vedere, aggiunse alle prime parole cose,
che io non compresi, tanto parlò profondamente. 40.
Né si nascose a me per sua scelta, ma per necessità,
perché il suo pensiero andò oltre il limite della
comprensione umana. 43. E, quando l’ardore
dell’affetto intensissimo si fu sfogato al punto che le
sue parole discesero al livello del nostro intelletto,
46. la prima cosa che da me si comprese fu: «Benedetto sia tu, o [Dio] uno e trino, che sei tanto cortese
(=generoso) verso la mia discendenza!». 49. E proseguì: «Un gradito e lungo desiderio [di vederti],
sorto [in me] leggendo nel grande volume (=in Dio),
dove non si muta mai né la pagina bianca né quella
bruna (=scritta), 52. tu, o figlio, hai soddisfatto dentro questa luce, in cui ti parlo, grazie a colei che ti
vestì le piume per questo gran volo. 55. Tu credi che
il tuo pensiero venga a me da colui che è primo
(=Dio), così come deriva dal [numero] uno il cinque
ed il sei (=gli altri numeri). 58. Perciò non mi domandi chi io sia e perché io appaia verso di te più
festoso di ogni altro spirito di questa gaia schiera. 
Divina commedia. Paradiso, a cura di Pietro Genesini 58
Tu credi ‘l vero; ché i minori e ‘ grandi
di questa vita miran ne lo speglio
in che, prima che pensi, il pensier pandi;
61
ma perché ‘l sacro amore in che io veglio
con perpetua vista e che m’asseta
di dolce disiar, s’adempia meglio,
64
la voce tua sicura, balda e lieta
suoni la volontà, suoni ‘l disio,
a che la mia risposta è già decreta!”.
67
Io mi volsi a Beatrice, e quella udio
pria ch’io parlassi, e arrisemi un cenno
che fece crescer l’ali al voler mio.
70
Poi cominciai così: “L’affetto e ‘l senno,
come la prima equalità v’apparse,
d’un peso per ciascun di voi si fenno,
73
però che ‘l sol che v’allumò e arse,
col caldo e con la luce è sì iguali,
che tutte simiglianze sono scarse.
76
Ma voglia e argomento ne’ mortali,
per la cagion ch’a voi è manifesta,
diversamente son pennuti in ali;
79
ond’io, che son mortal, mi sento in questa
disagguaglianza, e però non ringrazio
se non col core a la paterna festa.
82
Ben supplico io a te, vivo topazio
che questa gioia preziosa ingemmi,
perché mi facci del tuo nome sazio”.
85
“O fronda mia in che io compiacemmi
pur aspettando, io fui la tua radice”:
cotal principio, rispondendo, femmi.
88
Poscia mi disse: “Quel da cui si dice
tua cognazione e che cent’anni e piùe
girato ha ‘l monte in la prima cornice,
91
mio figlio fu e tuo bisavol fue:
ben si convien che la lunga fatica
tu li raccorci con l’opere tue.
94
Fiorenza dentro da la cerchia antica,
ond’ella toglie ancora e terza e nona,
si stava in pace, sobria e pudica.
97
Non avea catenella, non corona,
non gonne contigiate, non cintura
che fosse a veder più che la persona.
100
Non faceva, nascendo, ancor paura
la figlia al padre, che ‘l tempo e la dote
non fuggien quinci e quindi la misura.
103
Non avea case di famiglia vòte;
non v’era giunto ancor Sardanapalo
a mostrar ciò che ‘n camera si puote.
106
Non era vinto ancora Montemalo
dal vostro Uccellatoio, che, com’è vinto
nel montar sù, così sarà nel calo.
109
Bellincion Berti vid’io andar cinto
di cuoio e d’osso, e venir da lo specchio
la donna sua sanza ‘l viso dipinto;
112
e vidi quel d’i Nerli e quel del Vecchio
esser contenti a la pelle scoperta,
e le sue donne al fuso e al pennecchio.
115
Oh fortunate! ciascuna era certa
de la sua sepultura, e ancor nulla
era per Francia nel letto diserta.
118
61. Tu credi il vero, perché i piccoli e i grandi di
questa vita [beata] vedono nello specchio (=in Dio)
in cui manifesti il tuo pensiero prima di pensarlo.
64. Ma, affinché l’amore divino, nel quale io veglio
con una visione perpetua e che mi fa provare la sete
del dolce desiderio [di risponderti], si adempia meglio, 67. la tua voce sicura (=senza incertezze), coraggiosa e lieta esprima con le parole la tua volontà,
esprima il tuo desiderio, ai quali la mia risposta è
già pronta!». 70. Io mi rivolsi a Beatrice, [per chiederle di parlare]; ella udì [la mia richiesta] prima
che io parlassi, e mi sorrise un cenno di consenso,
che fece crescere le ali al mio desiderio. 73. Poi
cominciai così: «Il sentimento e l’intelletto, non appena la prima uguaglianza (=Dio, i cui attributi raggiungono tutti lo stesso grado infinito di perfezione)
vi apparve (= non appena saliste al cielo), si fecero
dello stesso peso (=uguali, seppure a un grado non
infinito) per ciascuno di voi, 76. perché il sole
(=Dio), che v’illuminò e che vi arse, è così uguale
nel fuoco [dell’amore] e nella luce [della sapienza],
che tutte le [altre] uguaglianze a Lui simili (=angeli
e beati) sono insufficienti [rispetto a Lui]. 79. Ma la
facoltà di sentire e quella di ragionare nei mortali,
per il motivo (=l’imperfezione umana) che a voi è
manifesto, hanno una diversa capacità di volare (=la
ragione non è all’altezza del sentimento). 82. Perciò
io, che sono mortale, mi sento in questa disuguaglianza, e ringrazio soltanto con il cuore per questa
paterna accoglienza. 85. Ben ti supplico, o vivo topazio che ingemmi questo gioiello prezioso (=la
croce), di farmi sazio (=di rivelarmi) del tuo nome».
88. «O fronda mia, nella quale mi compiacqui solamente aspettandoti, io fui la tua radice (=il tuo capostipite)» in questo modo iniziò a rispondermi. 91.
Poi continuò: «Colui (=Alighiero I), dal quale la tua
famiglia ha preso il nome e che per cent’anni e più
ha girato il monte [del purgatorio] nella prima cornice (=quella dei superbi), 94. fu mio figlio e fu tuo
bisavolo: è ben necessario che tu gli accorci la lunga
fatica con le tue opere. 97. Firenze dentro la cerchia
antica, dove essa sente ancora suonare l’ora terza e
la nona, viveva in pace, sobria e pudìca. 100. Non si
usavano collane, non corone [per il capo], non gonne
ricamate, non cinture che fossero più vistose della
persona [che le portava]. 103. Nascendo, la figlia
non faceva ancor paura al padre, perché il tempo
[delle nozze] e la dote non superavano, né questa né
quello, la misura. 106. Non c’erano case [con stanze] vuote, non vi era ancor giunto Sardanapàlo a
mostrar ciò che si può fare in camera (=dentro casa).
109. Non era ancor vinto monte Mario (=Roma) dal
vostro monte Uccellatoio; e quello, com’è [stato]
vinto nell’ascesa, così sarà vinto nella decadenza.
112. Io vidi Bellincion Berti andare cinto di cuoio e
d’osso e la sua donna venir [via] dallo specchio senza il viso dipinto. 115. E vidi la famiglia dei Nerli e
quella dei Vecchietti esser contente di [indossar un
mantello di] pelle non foderata e le sue donne [lavorare] al fuso e al pennecchio. 118. Oh fortunate!,
ciascuna era certa della sua sepoltura e ancora nessuna era lasciata sola nel letto [dal marito partito]
per la Francia. 
Divina commedia. Paradiso, a cura di Pietro Genesini 59
L’una vegghiava a studio de la culla,
e, consolando, usava l’idioma
che prima i padri e le madri trastulla;
121
l’altra, traendo a la rocca la chioma,
favoleggiava con la sua famiglia
d’i Troiani, di Fiesole e di Roma.
124
Saria tenuta allor tal maraviglia
una Cianghella, un Lapo Salterello,
qual or saria Cincinnato e Corniglia.
127
A così riposato, a così bello
viver di cittadini, a così fida
cittadinanza, a così dolce ostello,
130
Maria mi diè, chiamata in alte grida;
e ne l’antico vostro Batisteo
insieme fui cristiano e Cacciaguida.
133
Moronto fu mio frate ed Eliseo;
mia donna venne a me di val di Pado,
e quindi il sopranome tuo si feo.
136
Poi seguitai lo ‘mperador Currado;
ed el mi cinse de la sua milizia,
tanto per bene ovrar li venni in grado.
139
Dietro li andai incontro a la nequizia
di quella legge il cui popolo usurpa,
per colpa d’i pastor, vostra giustizia.
142
Quivi fu’ io da quella gente turpa
disviluppato dal mondo fallace,
lo cui amor molt’anime deturpa;
145
e venni dal martiro a questa pace”. 148
121. L’una vegliava attenta alla culla e, per consolare [il bambino], usava quel linguaggio che diverte
i padri e le madri per primi. 124. L’altra, avvolgendo alla rocca il pennecchio, raccontava alla sua famiglia le antiche leggende dei troiani, di Fiesole e
di Roma. 127. Allora sarebbe [stata] ritenuta tanto
sorprendente una [donna scostumata come la] Cianghella della Tosa, un [uomo politico barattiere come] Lapo Salterello, quanto ora lo sarebbero Cincinnato e Cornelia. 130. Ad una vita così tranquilla,
ad una vita così bella, ad una cittadinanza così fidata, ad una dimora così gradita 133. mi diede la Vergine Maria, invocata ad alte grida [da mia madre]. E
nel vostro antico battistero [di san Giovanni] fui
contemporaneamente cristiano e Cacciaguida. 136.
Mio fratello fu Moronto, che mantenne il cognome
degli Elisei; la mia donna venne a me dalla valle del
Po (=la Valpadana) e da essa ebbe origine il tuo cognome. 139. Poi mi misi al servizio dell’imperatore
Corrado III di Svevia, ed egli mi fece cavaliere, tanto gli divenni gradito per la mia buona opera. 142.
Gli andai dietro contro la nequizia di quella legge
[maomettana], il cui popolo usùrpa, per colpa dei
papi, il vostro diritto [sulla Terra Santa]. 145. Qui
(=in questa spedizione) per mano di quella gente
turpe io fui liberato dal mondo fallace, l’amore per
il quale deturpa molte anime, 148. e venni dal martirio (=la morte subita combattendo per la fede) a
questa pace».
I personaggi
Enea nel corso del viaggio che lo porta dalla città di
Troia, incendiata dagli achei, al Lazio, la sua nuova
patria, discende negli inferi, per incontrare l’ombra
del padre Anchise, che gli preannunzia la sua discendenza futura e la nascita dell’Impero. La fonte
di Dante è Virgilio, Eneide, VI, 684 sgg.
Cacciaguida degli Elisei (1091-1148ca.) ha due fratelli, Moronto ed Eliseo, di cui non si sa nulla. Sposa Alighiera o Allagheria, che proviene dalla valle
del Po, cioè da Ferrara (o da Padova). Si mette al
servizio di Corrado III di Hohenstaufen (1138-
1152), che lo nomina cavaliere. Segue costui nella
seconda crociata in Terra Santa (1147-49), predicata da Bernardo di Chiaravalle (1091-1153) e conclusasi disastrosamente. In essa trova la morte. Da
lui discende Alighiero I, da questi Bellincione, che è
padre di Alighiero II, che è il padre di Dante. La
moglie Alighiera doveva essere una donna di polso,
se riesce ad imporre il cognome alla famiglia. Di lui
non ci sono altre notizie.
Nel 1300 Firenze ha 30.000 abitanti. Al tempo di
Cacciaguida gli armipotens (gli uomini atti a portare le armi), cioè tutti gli uomini dai 18 ai 70 anni,
erano quindi 6.000.
Alighiero I nasce verso il 1130-1140. Appare in documenti del 1189 e del 1201. Di lui non ci sono altre notizie.
Bellincion Berti, capo della famiglia dei Ravignani,
è un nobile del sec. XII dai costumi integerrimi.
I Nerli e i Vecchietti sono due nobili e antiche famiglie fiorentine del sec. XII, che il poeta indica
come modelli di comportamenti civili ormai scomparsi.
Cianghella della Tosa (seconda metà sec. XIII-inizi
sec. XIV) è una donna molto sensibile alle novità
della moda. Inoltre è anche lussuriosa e arrogante.
Le altre donne cercano d’imitarla.
Lapo Salterello è un giurista e poeta fiorentino, che
nel 1302 viene bandito da Firenze con l’accusa di
baratteria. La stessa accusa era stata mossa anche a
Dante.
Corrado III di Hohenstaufen è imperatore del Sacro Romano Impero dal 1138 al 1152. Con Luigi
VII re di Francia partecipa alla seconda crociata in
Terra Santa (1147-1149), per riconquistare il Santo
Sepolcro. La crociata si conclude in modo disastroso.
Sardanapàlo (667-626 a.C.) è un re assiro che nel
Medio Evo diventa simbolo di corruzione e di esasperata lussuria.
Cincinnato (sec. IV a.C.) sta lavorando nei suoi
campi, quando riceve l’incarico di guidare l’esercito
romano contro gli equi. Una volta terminate vittoriosamente le operazioni militari, ritorna al lavoro interrotto senza chiedere alcuna ricompensa.
Cornelia (sec. II a.C.) è la madre dei Gracchi. A
un’amica che le mostrava i suoi gioielli essa mostra i
suoi: i due figli Tiberio e Caio Gracco. Diventeranno tribuni della plebe e saranno ambedue uccisi durante tafferugli scatenati dai nobili.
Divina commedia. Paradiso, a cura di Pietro Genesini 60
Commento
1. L’inizio del canto fa corpo a sé, ha la funzione di
alzare il tono del canto e di sottolineare la vita corale delle anime che stanno davanti al poeta. L’anima
che si muove è luminosa come devono essere le anime del paradiso, e discende dalla croce, che è
simbolo di passione e di morte, ma anche di resurrezione e di redenzione. L’immagine delle stelle cadenti si trova anche in Pg V, 37-39.
2. Cacciaguida accoglie Dante in modo festoso e
con parole talmente elevate, che il poeta non capisce. Ma anche Dante alza il tono del suo linguaggio,
per essere all’altezza dell’anima che ha espresso la
sua gioia nel vederlo (vv. 73-87): usa ben 15 versi di
linguaggio splendente e difficile per dire che egli,
che è mortale, deve usare le parole per chiedere
all’anima chi è. L’ineffabile caratterizza i momenti
più elevati del Paradiso, in particolare Pd XXXIII,
dove il poeta ha una visione mistica di Dio. L’avo
usa per un momento il latino, un linguaggio arcano,
capace di mettere a contatto con i segreti dell’universo. Anche in Pg XXVI, 139-147, imitando i
versi di Arnaut Daniel, il poeta aveva sperimentato
gli effetti sonori e ipnotici di un linguaggio straniero. In If VII, 1, è un verso enigmatico: «Pape Satàn,
Pape Satàn, Alepe!».
3. Cacciaguida è incastonato su una croce, simbolo
della passione di Cristo e della morte per la fede. Ed
è incastonato sul braccio destro della croce, un privilegio particolare. Il trisavolo costituisce per Dante il
modello ideale di vita: nasce in una società ideale,
mentre la madre invoca la Vergine Maria, si fa battezzare nel bel battistero di san Giovanni, a tempo
opportuno si mette al servizio dell’imperatore e diventa cavaliere, partecipa alla crociata per liberare
il Santo Sepolcro, quindi muore come martire della
fede e va direttamente in paradiso. Insomma il poeta
avrebbe voluto essere il trisavolo e vivere la vita del
trisavolo. Al limite anche la morte: nel v. 143 se la
prende con il papa Bonifacio VIII, che non organizza una crociata per liberare il Santo Sepolcro, che
spetta ai cristiani.
4. Cacciaguida invita il nipote a chiedergli chi è. Il
poeta vuole dimostrarsi all’altezza della situazione
(Il trisavolo aveva parlato inizialmente in un linguaggio troppo difficile per la ragione umana). E
formula la domanda in modo il più possibile difficile per il lettore (vv. 73-87): «In Dio tutti gli attributi
sono uguali nella loro infinita perfezione. In voi beati, quando saliste al cielo, gli attributi umani come
l’intelletto e il sentimento sono divenuti uguali allo
stesso modo che in Dio, anche se non raggiungono
l’infinita perfezione divina. Nei mortali, come voi
sapete, la ragione non è uguale al sentimento, cioè
capace di esprimere adeguatamente ciò che prova il
sentimento. Perciò io, che sono ancora mortale, mi
posso esprimere soltanto in modo inadeguato. E posso ringraziare solamente con il cuore questa paterna
accoglienza, perché le parole non riescono ad esprimere adeguatamente ciò che sento. Ed ora ti supplico, o gemma che abbellisci con la tua luce questo
cielo, di rivelarmi il tuo nome». Il poeta mostra che
ci si può esprimere in modo facile e in modo difficile, in modo comprensibile e in modo incomprensibile. A partire dalla fine del Purgatorio (Pg XXXIII,
73-102) e soprattutto nel Paradiso egli ricorre sempre più a un linguaggio che spinge il lettore ai limiti
delle sue capacità di comprensione. Da parte sua il
poeta nell’ultimo canto del poema porta il linguaggio umano agli estremi limiti di espressione, perché
deve esprimere l’indicibile, l’infinito, l’extramondano: Dio.
5. Il trisavolo racconta sì la sua storia, ma è concentrato soprattutto a raccontare la vita di Firenze del
suo tempo: la città era piccola, richiusa dentro le antiche mura, costruite al tempo di Carlo Magno (in
realtà costruite tra il sec. IX e il X) (vv. 97-134).
Non era ricca: le famiglie non abbondavano di stanze né avevano ricche vesti, anzi se le dovevano tessere di propria mano. Le figlie avevano una dote ragionevole e non facevano paura al padre quando nascevano. Non c’era corruzione politica né c’erano
donne scostumate. La città viveva in pace e le famiglie restavano unite: il marito non andava a commerciare in Francia, la moglie si dedicava alla casa,
accudiva i figli e li educava alla fede religiosa, raccontando le antiche storie di Troia, di Roma e di
Fiesole. Questa era tutta la cultura disponibile. La
gente quindi pensava più al passato e al presente che
al futuro. La storia travolge questa città ideale o,
meglio, idealizzata. Nel 1173 la cinta muraria deve
essere allargata e nel 1284 inizia un ulteriore ampliamento, che viene terminato nel 1300. La popolazione e la ricchezza aumentano, i mariti girano
l’Europa portando merci e fiorini, la città si divide
in due fazioni, in continua lotta tra di loro: guelfi e
ghibellini prima, guelfi bianchi e guelfi neri poi. E il
poeta fa parte della fazione soccombente: i guelfi
bianchi.
5.1. Nel Medio Evo la famiglia è particolarmente
importante: l’individuo nasce dentro una famiglia,
vive, lavora, opera, si schiera, combatte, vendica,
muore per la famiglia. Tutto ciò non avviene per un
astratto desiderio di dedizione o perché la cultura
formava in questo modo gli individui, ma per un motivo molto più pratico: soltanto la famiglia, il gruppo, assicuravano all’individuo adeguate possibilità
di sopravvivenza. L’individuo solitario, abbandonato a se stesso, non era autonomo, ed era destinato a
soccombere a causa della durezza della vita. Lo Stato non c’era a proteggerlo. Poteva ricevere qualche
aiuto dalla Chiesa o dagli ordini mendicanti. Egli
perciò si dedicava e s’identificava con la famiglia.
A sua volta voleva una famiglia che gli assicurasse
la continuità della stirpe, ma anche – molto più prosaicamente – che gli assicurasse una vecchiaia decorosa. Per questo motivo Dante insiste sull’ideale di
famiglia e di vita tranquilla, dediti ai figli, in una
città in pace, che si preoccupa dell’essenziale: «A
così riposato, a così bello Viver di cittadini, a così
fida Cittadinanza, a così dolce ostello, Maria mi
dié, chiamata [da mia madre] in alte grida; E ne
l’antico vostro Batisteo Insieme fui cristiano e Cacciaguida» (vv. 130-135).
5.2. Questo ideale di vita implica inevitabilmente la
cultura del passato e la valorizzazione del passato e
dei suoi grandi esempi. La conservazione e la riproposta dei valori passati come la sobrietà e la parsi-
Divina commedia. Paradiso, a cura di Pietro Genesini 61
monia sono ritenute le condizioni per perpetuare nel
tempo i valori familiari e cittadini e la pace sociale.
Il vento della storia però travolge Dante, ma travolge implacabilmente anche ogni generazione che si
affaccia sulla scena politica e sociale. Le nuove generazioni premono per trovare spazio, ricchezza e
potere. E le vecchie generazioni devono cedere la
mano proprio quando, dopo una vita di lotte, hanno
raggiunto il potere e la sicurezza tanto desiderati. La
vecchiaia è una debolezza e la giovinezza è una forza inarrestabile. D’altra parte anch’esse si erano
comportate allo stesso modo con le generazioni precedenti...
6. Il tema della famiglia e della paternità è un filo
conduttore della Divina commedia. Cavalcante de’
Cavalcanti pensa al figlio ed è insensibile ai valori
politici di Farinata degli Uberti (If X, 52-81). Il conte Ugolino della Gherardesca è incarcerato dai pisani nella torre della Muta e qui fatto morire di fame
con i figli (If XXXIII, 43-78). Ulisse dimentica il
figlio, che non aveva mai visto, il padre e la moglie,
per conseguire «virtute e canoscenza» (If XXVI, 90-
102). Guido da Montefeltro pianifica la salvezza
dell’anima, ma si danna (If XXVII); invece suo figlio Bonconte da Montefeltro, peccatore fino all’ultimo istante di vita, si salva invocando la Madonna
(Pg V, 85-129). Una paternità particolare è quella
spirituale: Dante si sente figlio spirituale di Virgilio
(If I, 85-87; e Pg XXX, 49-51), su cui si è formato,
e di Brunetto Latini (If XV, 79-87), che è stato il
suo maestro e gli ha insegnato come l’uomo si eterna
con la fama. In Pd VIII, 94-148, Dante poi affronta
il problema dell’ereditarietà. Il padre per eccellenza
resta in ogni caso il Padre che è nei cieli, a cui il
poeta dedica una preghiera: «O Padre nostro, che
ne’ cieli stai...» (Pg XI, 1-30).
7. La maternità ha uno spazio minore: sorprendentemente la discendenza è sempre maschile, mai
femminile, anche se è saggezza popolare che pater
semper incertus (il padre è sempre sconosciuto; peraltro oggi con le tecniche di analisi del DNA è possibile individuarlo con assoluta certezza). In Pd VIII,
127-135, il poeta afferma che la natura farebbe
sempre i figli uguali ai generanti – cioè al padre –,
se non intervenisse la Provvidenza. In Dante la donna per eccellenza, la Vergine Maria, è sì Madre, ma
è contemporaneamente rimasta una ragazza. È vergine e madre. Ha quindi una duplice natura come
suo figlio, Gesù Cristo, che è, insieme, Dio e uomo.
Ad essa viene dedicata la splendida preghiera con
cui inizia Pd XXXIII, 1-21: «Vergine Madre, figlia
del tuo figlio...».
8. Anche altrove il poeta critica le donne che hanno
una vita scostumata o che si truccano. In bocca all’amico Forese Donati mette queste parole: «Tempo
futuro m’è già nel cospetto, Cui non sarà quest’ora
molto antica, Nel qual sarà in pergamo interdetto A
le sfacciate donne fiorentine L’andar mostrando con
le poppe il petto» («Mi è già davanti agli occhi il
tempo futuro, rispetto al quale il momento presente
non sarà molto lontano, nel quale dal pulpito [delle
chiese] sarà vietato alle sfacciate donne fiorentine
andare [in giro] mostrando le poppe e il petto») (Pg
XXIII, 98-102).
9. Per Dante Cacciaguida è il padre assoluto, la sua
prima radice, il capostipite della sua famiglia. Da
parte sua il trisavolo lo chiama affettuosamente
«sangue mio» (v. 28) e «fronda mia» (v. 88). E gli
fa la genealogia della famiglia Alighieri, come nella
Bibbia si fa la genealogia del popolo d’Israele: «Abramo generò Isacco, Isacco generò Giacobbe...».
Nelle società tradizionali i fatti erano fissati cronologicamente facendo riferimento alla genealogia
della famiglia. E soltanto le famiglie regali o le
grandi famiglie conoscevano il tempo lungo, che si
estendeva nel passato per qualche generazione. Il
popolo non andava al di là dei riferimenti a due generazioni passate e a qualche riferimento ai sovrani
entrati nella cultura popolare. Il tempo oggettivo,
scandito dall’orologio, il tempo pubblico usato dallo Stato e il tempo lungo degli storici, riferito agli
anni del calendario, nascono lentamente. Nel 532
d.C. Dionigi il Piccolo (500ca.-555) risistema la
cronologia della storia universale prendendo come
data di riferimento la nascita di Gesù Cristo. Le
nuove misure del tempo si affermano soltanto nelle
società industrializzate alla fine dell’Ottocento. Da
quel momento inizia la supremazia del tempo oggettivo e meccanico sul tempo scandito dal passaggio
delle generazioni (il tempo storico) e dal passaggio
delle stagioni dell’anno (il tempo ciclico della società agricola).
9.1. Il canto mostra la centralità della famiglia (l’ascendenza e la discendenza), alla quale l’individuo
come cellula transeunte apparteneva. Ciò era emerso
fin da If X, 42, quando Farinata chiede a Dante non
chi è, ma chi sono i suoi antenati. Questa convinzione sta alla base del canto successivo, quando il
poeta chiede al trisavolo di parlargli delle famiglie
fiorentine del suo tempo.
10. La struttura del canto è simile a quella di altri
canti, ad esempio al canto di Ulisse (If XXVI) o al
canto dell’invettiva all’Italia (Pg VI): un inizio elevato, un interludio preparatorio, quindi il nucleo
centrale e una conclusione secca.
11. La militanza di Cacciaguida al servizio dell’imperatore e la morte come martire della fede mostrano una vita ideale e i due poli tra i quali essa si
svolge. Peraltro il trisavolo (e il poeta) critica i mariti che abbandonano la moglie per andare in Francia a commerciare. Ma egli abbandona la sua per
andare in Terra Santa a farsi ammazzare... Chi ha
più ragione? Oppure tutti gli ideali sono ugualmente
giustificabili? Il fatto è che per Dante, appartenente
alla piccola nobiltà, il commercio è volgare, non è
un valore, e la ricchezza che produce provoca mutamenti e quindi tensioni sociali. Tutte cose da evitare. Per il commerciante invece il denaro serve per
arricchire se stesso e la sua famiglia, per mostrare in
pubblico il suo successo professionale e il suo tenore
di vita, per ostentare la sua ricchezza e le sue capacità personali, le sue case e i suoi palazzi e per cambiare classe sociale. I più bei palazzi, di cui Firenze
può andar fiera, sono stati costruiti da questa gentaglia...
12. Il poeta vede soltanto l’aspetto religioso della
crociata. In realtà la crociata, soprattutto la prima,
ha un significato molto più complesso: è l’Europa 
Divina commedia. Paradiso, a cura di Pietro Genesini 62
che si riprende economicamente, demograficamente
e tecnologicamente, e che inizia, dopo secoli di ripiegamento su se stessa, una politica aggressiva ai
suoi confini, contro i nemici che la terrorizzavano. È
il modo per incanalare la violenza e le tensioni sociali che caratterizzavano il continente. È l’espressione di curiosità verso mondi lontani nello spazio e
nel tempo, di cui i libri, in particolare la Bibbia,
parlavano. È la possibilità di riprendere i commerci
interrotti da secoli. Contemporaneamente alle crociate si diffondono i viaggi per mare che portano a
nuove scoperte geografiche ed aprono la strada ai
commerci. Due secoli dopo questi viaggi portano
alla scoperta dell’America (1492). Dante si dibatte
in una insuperabile contraddizione: apprezza il coraggio e l’amore per il sapere di Ulisse, che va ad
esplorare il mondo senza gente (un viaggio di sola
conoscenza, non un viaggio per aprire nuovi mercati) e non si accorge che le nuove conoscenze cambiano inevitabilmente e radicalmente quella società
che egli vorrebbe immutabile ed eterna, cioè fuori
della storia. Platone (427-347 a.C.), più avveduto di
lui, nella Leggi (un testo che il poeta ignora), per eliminare i cambiamenti sociali, immagina che la cultura debba essere statica e che di tanto in tanto tutti
debbano ritornare a riassimilare la cultura che si era
stabilito che fosse valida per sempre.
13. Dante è spinto dall’esilio a sentire con maggiore
intensità le sue radici fiorentine. Così rimpiange la
Firenze antica, quella del trisavolo Cacciaguida, che
viveva in pace, era sobria e pudìca: la vita era tranquilla, i mariti non abbandonavano le mogli per andare in Francia a commerciare, la ricchezza era moderata, non c’era corruzione politica e morale, la
cultura era costituita dalle storie degli antichi romani, le donne si dedicavano all’educazione dei figli e
la vita religiosa era intensa. Il poeta rimpiange questa società ideale e irreale, situata fuori dello spazio
e del tempo, perché la Firenze e il tempo in cui vive
sono travolti da rapidi e violentissimi mutamenti,
che spazzano via il modo di vivere della sua giovinezza (e della sua generazione), quando era il maggiore esponente del Dolce stil novo. Così ripropone
con nostalgia e con rimpianto gli antichi valori,
compresa l’idea di crociata, che caratterizzavano la
Firenze antica. Ma ormai il loro tempo è passato. La
Chiesa e l’Impero entrano in una crisi sempre più
grave. Il papato è spostato ad Avignone (1305-78) e
poi va incontro al Grande Scisma (1378-1416), che
si conclude soltanto con il concilio di Costanza
(1416-20). L’Impero perde potere a favore degli
Stati nazionali, che dimostrano la loro aggressività
con Carlo VIII re di Francia, che invade l’Italia
(1494). La società italiana ed europea subisce un
collasso pauroso con la peste nera del 1349-51, che
fa 25 milioni di morti su una popolazione di 100 milioni. Il poeta è un sopravvissuto. Eppure proprio per
questo motivo vede meglio dei suoi contemporanei
che le nuove strade intraprese dall’economia e dalla
società non portano a uno sviluppo soddisfacente,
armonico, equilibrato, tale da far dimenticare il presente e il passato.
14. Davanti alla idealizzazione del passato fatta dal
poeta ci si può chiedere come a suo volta il passato
si comportava. Molto probabilmente allo stesso modo: condannava il presente e si rifugiava in un passato ancora più remoto, che praticava i valori di liberalità e di prodezza… In realtà soltanto abbondanza
di ricchezza, cioè il presente, poteva permettere di
professare quei valori. E insomma nel presente esisteva un benessere maggiore e più diffuso. E allora
perché invidiare il passato? Perché ogni generazione
invidia il passato? Nel caso di Dante ci può essere
un motivo rpeciso: è stato emarginato dalla storia ed
è stato sconfitto. Ma normalmente si invidia il passato perché il passato non è il passato degli altri, è il
proprio passato, il passato della propria giovinezza,
quando avevamo grandi sperazne e grandi progetti
per il futuro. E forse siamo riusciti a realizzare le
une e gli altri, forse no, ma non importa. Quel che
conta è che essi non ci hanno dato quelle soddisfazioni che ci aspettavamo e noi continuiamo a invidiare l’ebrezza e la gioia dell’attesa, che soltanto la
giovinezza può dare. Da adulti abbiamo molti beni,
ma non proviamo la soddisfazione che provavamo
quando assaggiavamo in quantità minore quei beni,
perché era la prima volta che li assaggiavamo. Indubbiamente l’animo umano è contorto.
La struttura del canto è semplice: 1) Dante incontra il trisavolo Cacciaguida; 2) il trisavolo fa la storia della famiglia degli Alighieri; quindi 3) tesse
l’elogio della Firenze del suo tempo, che viveva in
pace, era sobria e pudìca; infine 4) parla della sua
vita: è battezzato nel battistero di san Giovanni;
quindi si mette al servizio dell’imperatore; partecipa
alla crociata per liberare il Santo Sepolcro; e muore
in Terra Santa, combattendo per la fede; e 5) ciò lo
fa andare direttamente in paradiso. 
Divina commedia. Paradiso, a cura di Pietro Genesini 63
Canto XVI
O poca nostra nobiltà di sangue,
se gloriar di te la gente fai
qua giù dove l’affetto nostro langue,
1
mirabil cosa non mi sarà mai:
ché là dove appetito non si torce,
dico nel cielo, io me ne gloriai.
4
Ben se’ tu manto che tosto raccorce:
sì che, se non s’appon di dì in die,
lo tempo va dintorno con le force.
7
Dal ‘voi’ che prima a Roma s’offerie,
in che la sua famiglia men persevra,
ricominciaron le parole mie;
10
onde Beatrice, ch’era un poco scevra,
ridendo, parve quella che tossio
al primo fallo scritto di Ginevra.
13
Io cominciai: “Voi siete il padre mio;
voi mi date a parlar tutta baldezza;
voi mi levate sì, ch’i’ son più ch’io.
16
Per tanti rivi s’empie d’allegrezza
la mente mia, che di sé fa letizia
perché può sostener che non si spezza.
19
Ditemi dunque, cara mia primizia,
quai fuor li vostri antichi e quai fuor li anni
che si segnaro in vostra puerizia;
22
ditemi de l’ovil di San Giovanni
quanto era allora, e chi eran le genti
tra esso degne di più alti scanni”.
25
Come s’avviva a lo spirar d’i venti
carbone in fiamma, così vid’io quella
luce risplendere a’ miei blandimenti;
28
e come a li occhi miei si fé più bella,
così con voce più dolce e soave,
ma non con questa moderna favella,
31
dissemi: “Da quel dì che fu detto ‘Ave’
al parto in che mia madre, ch’è or santa,
s’alleviò di me ond’era grave,
34
al suo Leon cinquecento cinquanta
e trenta fiate venne questo foco
a rinfiammarsi sotto la sua pianta.
37
Li antichi miei e io nacqui nel loco
dove si truova pria l’ultimo sesto
da quei che corre il vostro annual gioco.
40
Basti d’i miei maggiori udirne questo:
chi ei si fosser e onde venner quivi,
più è tacer che ragionare onesto.
43
Tutti color ch’a quel tempo eran ivi
da poter arme tra Marte e ‘l Batista,
eran il quinto di quei ch’or son vivi.
46
Ma la cittadinanza, ch’è or mista
di Campi, di Certaldo e di Fegghine,
pura vediesi ne l’ultimo artista.
49
Oh quanto fora meglio esser vicine
quelle genti ch’io dico, e al Galluzzo
e a Trespiano aver vostro confine,
52
che averle dentro e sostener lo puzzo
del villan d’Aguglion, di quel da Signa,
che già per barattare ha l’occhio aguzzo!
55
Se la gente ch’al mondo più traligna
non fosse stata a Cesare noverca,
ma come madre a suo figlio benigna,
58
1. O poca nostra nobiltà di sangue, se fai inorgoglire
di te la gente quaggiù (=sulla terra), dove i nostri
sentimenti languiscono, 4. per me tu non sarai mai
una cosa sorprendente, poiché là dove i nostri desideri non cambiano direzione, dico nel cielo, io me
ne gloriai. 7. Tu sei proprio come un mantello che
ben presto si accorcia, così che il tempo con le forbici lo taglia tutt’intorno, se non se ne aggiunge di
giorno in giorno. 10. Dal «voi », che per la prima
volta si usò a Roma [in segno di riverenza], [uso]
che la sua gente ha quasi abbandonato, ricominciarono le mie parole. 13. Perciò Beatrice, che era un
po’ discosta, sorridendo, parve quella [donna] che
tossì al primo errore che si narra di Ginevra. 16. Io
cominciai: «Voi siete il mio progenitore. Voi mi date tutta la baldanza per parlare. Voi mi sollevate a
tale altezza, che io sono più che io. 19. Per tanti rivi
si riempie di allegrezza il mio animo, che prova letizia verso di sé, perché può sostenerla senza spezzarsi. 22. Ditemi dunque, o mia cara primizia
(=capostipite), quali furono i vostri antenati e quali
furono gli anni che si segnarono nella vostra puerizia; 25. parlatemi della città di San Giovanni
(=Firenze) quanto allora era estesa e quali erano le
famiglie degne di [occupare] le cariche più importanti». 28. Come allo spirare dei venti il carbone si
ravviva nella fiamma, così io vidi quella luce risplendere ai miei blandimenti (=complimenti). 31.
E, come ai miei occhi si fece più bella, così con voce più dolce e soave, ma non con questa moderna
favella (=nel fiorentino arcaico), 34. mi disse: «Dal
giorno in cui fu detto “Ti saluto, o Maria” (=il
giorno dell’annunciazione alla Vergine Maria) al
parto con cui mia madre, che ora è santa, si alleviò
di me di cui era gravida, 37. alla costellazione del
Leone 580 volte questo fuoco [di Marte] venne a
rinfiammarsi sotto il suo piede (=nacqui il 25 marzo
1091). 40. I miei antenati ed io nascemmo in quella
zona [di Firenze] che incontra prima dell’ultimo sestiere chi corre il vostro palio annuale (=il rione di
Porta san Pietro in via degli Speziali). 43. Ti basti
udire questo dei miei antenati: chi essi fossero e da
dove vennero qui, è più onesto tacere che ragionare.
46. Tutti coloro, che a quel tempo tra Ponte Vecchio
e il Battistero erano capaci di portare le armi, erano
il quinto (=2.000 su una popolazione di 6.000 abitanti) di quelli che ora le possono portare. 49. Ma i
cittadini, che ora sono mescolati con gente [che proviene] da Campi, da Certaldo e da Figline, si vedevano puri fino all’ultimo artigiano. 52. Oh quanto
sarebbe stato meglio che vi fossero [soltanto] vicine
(=confinanti) quelle genti che io dico e che a Galluzzo e a Trespiano aveste i vostri confini. 55. Invece le avete dentro [le mura] e sostenete la puzza del
villano di Aguglione e di quello da Signa, che ha
già l’occhio aguzzo per barattare! 58. Se la gente
che al mondo più traligna (=gli uomini di Chiesa)
non si fosse comportata come una matrigna verso
l’imperatore (=Enrico VII), ma se fosse stata come
una madre benigna verso suo figlio, 
Divina commedia. Paradiso, a cura di Pietro Genesini 64
tal fatto è fiorentino e cambia e merca,
che si sarebbe vòlto a Simifonti,
là dove andava l’avolo a la cerca;
61
sariesi Montemurlo ancor de’ Conti;
sarieno i Cerchi nel piovier d’Acone,
e forse in Valdigrieve i Buondelmonti.
64
Sempre la confusion de le persone
principio fu del mal de la cittade,
come del vostro il cibo che s’appone;
67
e cieco toro più avaccio cade
che cieco agnello; e molte volte taglia
più e meglio una che le cinque spade.
70
Se tu riguardi Luni e Orbisaglia
come sono ite, e come se ne vanno
di retro ad esse Chiusi e Sinigaglia,
73
udir come le schiatte si disfanno
non ti parrà nova cosa né forte,
poscia che le cittadi termine hanno.
76
Le vostre cose tutte hanno lor morte,
sì come voi; ma celasi in alcuna
che dura molto, e le vite son corte.
79
E come ‘l volger del ciel de la luna
cuopre e discuopre i liti sanza posa,
così fa di Fiorenza la Fortuna:
82
per che non dee parer mirabil cosa
ciò ch’io dirò de li alti Fiorentini
onde è la fama nel tempo nascosa.
85
Io vidi li Ughi e vidi i Catellini,
Filippi, Greci, Ormanni e Alberichi,
già nel calare, illustri cittadini;
88
e vidi così grandi come antichi,
con quel de la Sannella, quel de l’Arca,
e Soldanieri e Ardinghi e Bostichi.
91
Sovra la porta ch’al presente è carca
di nova fellonia di tanto peso
che tosto fia iattura de la barca,
94
erano i Ravignani, ond’è disceso
il conte Guido e qualunque del nome
de l’alto Bellincione ha poscia preso.
97
Quel de la Pressa sapeva già come
regger si vuole, e avea Galigaio
dorata in casa sua già l’elsa e ‘l pome.
100
Grand’era già la colonna del Vaio,
Sacchetti, Giuochi, Fifanti e Barucci
e Galli e quei ch’arrossan per lo staio.
103
Lo ceppo di che nacquero i Calfucci
era già grande, e già eran tratti
a le curule Sizii e Arrigucci.
106
Oh quali io vidi quei che son disfatti
per lor superbia! e le palle de l’oro
fiorian Fiorenza in tutt’i suoi gran fatti.
109
Così facieno i padri di coloro
che, sempre che la vostra chiesa vaca,
si fanno grassi stando a consistoro.
112
L’oltracotata schiatta che s’indraca
dietro a chi fugge, e a chi mostra ‘l dente
o ver la borsa, com’agnel si placa,
115
già venìa sù, ma di picciola gente;
sì che non piacque ad Ubertin Donato
che poi il suocero il fé lor parente.
118
61. è divenuto fiorentino e fa il cambiavalute e il
commerciante chi [invece] sarebbe rimasto a Semifonte, dove il suo avo andava a fare la cerca (=a
chiedere l’elemosina o a fare il venditore ambulante). 64. Montemurlo sarebbe ancora dei conti Guidi,
i Cerchi sarebbero [ancora] nelle parrocchie di Acone e forse i Buondelmonti sarebbero [ancora] nella
valle del Greve. 67. Da sempre il mescolarsi delle
persone diede inizio alla rovina delle città, come il
cibo che si aggiunge [ad altro cibo dà inizio] alle
vostre [malattie]; 70. ed un toro cieco cade più velocemente di un agnello cieco; e molte volte una
spada taglia più e meglio di cinque spade. 73. Se tu
osservi [con attenzione] come sono decadute le città
di Luni e di Orbisaglia e come se ne vanno dietro ad
esse le città di Chiusi e di Senigallia, 76. non ti
sembrerà una cosa nuova né difficile [da capire] il
fatto di udire che le schiatte (=le famiglie) si disfanno, poiché [anche] le città vanno in rovina. 79. Tutte
le cose umane hanno la loro morte, come voi [uomini]; ma essa si cela in qualcuna che dura molto,
mentre le vostre vite sono corte. 82. E, come il volgere del cielo della Luna copre e discopre i lidi senza interruzione, così la Fortuna fa con Firenze. 85.
Pertanto non deve apparire una cosa mirabile ciò
che io dirò dei fiorentini più importanti, la cui fama
è nascosta nel tempo (=nel futuro). 88. Io vidi gli
Ughi e vidi i Catellini, i Filippi, i Greci, gli Ormanni e gli Alberichi dare lustro alla città, benché ormai
in decadenza. 91. E vidi grandi come i loro antenati
i Soldanieri, gli Ardinghi e i Bostichi insieme con
quelli della Sannella e con quelli dell’Arca. 94.
Presso porta San Pietro, che al presente è carica di
una recente fellonia (=quella dei Cerchi) di tanto
peso che ben presto si dovrà gettare fuori della barca, 97. erano i Ravignani, dai quali è disceso il conte Guido Guerra e chiunque ha poi preso il nome dal
grande Bellincion Berti. 100. Quelli della Pressa
sapevano già come si deve governare e i Galigai avevano già in casa loro l’elsa dorata e il pomo
(=erano cavalieri). 103. Era già potente lo stemma
del Vaio (=i Pigli), i Sacchetti, i Giochi, i Fifanti e i
Barucci e i Galli e quelli (=i Chiaramontesi) che arrossiscono [ancora] per la frode dello staio. 106. Il
ceppo da cui nacquero i Calfucci era già grande e
già erano tratti alle alte cariche i Sizii e gli Arrigucci. 109. Oh quanto potenti io vidi gli Uberti, che [ora] sono scomparsi a causa della loro superbia! I
Lamberti con le palle dorate [in campo azzurro del
loro stemma] davano splendore a Firenze in tutte le
loro grandi imprese. 112. Allo stesso modo si comportavano i padri di coloro (=Visdomini e Tosinghi)
che, quando la vostra chiesa è vacante, si fanno
grassi occupando le cariche del collegio ecclesiastico. 115. La tracotante schiatta [degli Adimari], che
è crudele dietro a chi fugge e che diventa mansueta
come un agnello davanti a chi mostra i denti oppure
la borsa [piena di denaro], 118. incominciava allora
a divenire potente, ma proveniva da gente di modesta condizione. Perciò a Ubertino Donato non piacque che in séguito il suocero Bellincion Berti lo facesse parente di costoro. 
Divina commedia. Paradiso, a cura di Pietro Genesini 65
Già era ‘l Caponsacco nel mercato
disceso giù da Fiesole, e già era
buon cittadino Giuda e Infangato.
121
Io dirò cosa incredibile e vera:
nel picciol cerchio s’entrava per porta
che si nomava da quei de la Pera.
124
Ciascun che de la bella insegna porta
del gran barone il cui nome e ‘l cui pregio
la festa di Tommaso riconforta,
127
da esso ebbe milizia e privilegio;
avvegna che con popol si rauni
oggi colui che la fascia col fregio.
130
Già eran Gualterotti e Importuni;
e ancor saria Borgo più quieto,
se di novi vicin fosser digiuni.
133
La casa di che nacque il vostro fleto,
per lo giusto disdegno che v’ha morti,
e puose fine al vostro viver lieto,
136
era onorata, essa e suoi consorti:
o Buondelmonte, quanto mal fuggisti
le nozze sue per li altrui conforti!
139
Molti sarebber lieti, che son tristi,
se Dio t’avesse conceduto ad Ema
la prima volta ch’a città venisti.
142
Ma conveniesi a quella pietra scema
che guarda ‘l ponte, che Fiorenza fesse
vittima ne la sua pace postrema.
145
Con queste genti, e con altre con esse,
vid’io Fiorenza in sì fatto riposo,
che non avea cagione onde piangesse:
148
con queste genti vid’io glorioso
e giusto il popol suo, tanto che ‘l giglio
non era ad asta mai posto a ritroso,
148
né per division fatto vermiglio”. 151
121. I Caponsacco erano già discesi giù da Fiesole
[per venire ad abitare] nel Mercato Vecchio, ed erano già buoni cittadini i Giuda e gli Infangato. 124.
Io ti dirò una cosa incredibile e vera: nella piccola
cerchia [delle mura] si entrava attraverso una porta
che prendeva il nome dalla famiglia della Pera
(=porta Peruzza). 127. Tutti coloro che sono insigniti della bella insegna del gran barone (=Ugo il
Grande di Brandeburgo), il cui nome e i cui meriti
la festa di san Tommaso commemora, 130. da lui
ebbero il titolo di cavaliere e il privilegio, anche se
oggi si schiera con il popolo colui (=Giano della
Bella) che la cinge con il fregio d’oro. 133. C’erano
già i Gualterotti e gli Importuni; e il Borgo Santi
Apostoli sarebbe ancor oggi più tranquillo, se essi
non avessero nuovi vicini (=i Buondelmonti). 136.
La casa degli Amidei, dalla quale nacque il vostro
pianto, per il giusto disdegno che vi ha rovinati e
che pose fine alla vita pacifica della vostra città
(1216), 139. era onorata, essa e tutti i suoi parenti: o
Buondelmonte de’ Buondelmonti, quanto male facesti a fuggire le nozze [con la figlia degli Amidei] a
causa dei consigli di Gualdrata Donati! 142. Molti,
che oggi sono tristi, sarebbero lieti, se Dio ti avesse
fatto annegare nelle acque del fiume Ema la prima
volta che venisti in città! 145. Ma era necessario che
nei suoi ultimi momenti di pace Firenze sacrificasse
una vittima a quella statua corrosa di Marte che
guarda da Ponte Vecchio. 148. Con queste famiglie
e con altre famiglie simili a queste io vidi Firenze in
tale pace, che non aveva alcun motivo per cui piangere. 151. Con queste famiglie io vidi glorioso e
giusto il suo popolo, tanto che il giglio (=l’insegna)
non era mai stato capovolto sull’asta [in segno di
sconfitta], 154. né [da bianco in campo rosso] era
stato mutato in rosso [in campo bianco] a causa delle
lotte intestine (1251)».
I personaggi
Quella che tossì è una certa dama di Malehaut. Nel
romanzo Lancelot du Lac (sec. XIII) essa assiste al
primo colloquio d’amore tra Ginevra e Lancillotto e
segnala con un colpo di tosse la sua presenza, per far
sapere ai due innamorati che il loro amore non è più
segreto.
Campi, Certaldo, Figline, poi Galluzzo, Trespiano,
Aquilone e Signa, poi Simifonti e Montemurlo sono
località vicino a Firenze.
Luni è un’antica città etrusca che sorgeva sulle rive
del fiume Magra ai confini tra la Toscana e la Liguria. Al territorio diede il nome di Lunigiana.
Orbisaglia è un’antica città romana (Urbs Salvia)
che sorgeva nelle Marche presso Tolentino.
Chiusi è un’antica città etrusca della val di Chiana,
decaduta nel Medio Evo.
Senigallia è un’antica città romana delle Marche
(Sena Gallica), decaduta nel Medio Evo.
La recente fellonia è quella dei Cerchi, che si schierano con i Bianchi di Pistoia e dividono i guelfi fiorentini in due fazioni discordi, i Bianchi e i Neri.
I Chiaramontesi si vergognano ancora perché in
passato uno di essi come ufficiale pubblico falsò la
misura del sale per interesse personale. Fu scoperto e
condannato.
Bellincion Berti (sec. XII), uomo politico contemporaneo di Cacciaguida, di costumi nobili e integerrimi, indicato come simbolo delle antiche virtù di Firenze. È il padre della buona Gualdrada (moglie di
Forteguerra Donati), che non si dimostra altrettanto
saggia: persuade Buondelmonte de’ Buondelmonti
a non rispettare il contratto matrimoniale con la famiglia degli Amidei e di sposare sua figlia. Egli accetta. Gli Amidei e i loro consorti (=il parentado
acquisito con i matrimoni) lavano l’offesa uccidendolo (1216).
Buondelmonte de’ Buondelmonti (?-1216) per porre fine a una controversia s’impegna a sposare una
ragazza della famiglia degli Amidei. Il giorno convenuto però non si fa trovare, anzi si fa convincere
da Gualdrada, moglie di Forteguerra Donati, a chiedere in sposa la figlia della stessa Gualdrada. Per
l’offesa recata, nel giorno di Pasqua del 1216 è assalito e ucciso da congiurati delle famiglie degli
Amidei, degli Uberti, dei Fifanti e dei Lamberti ai
piedi della statua mutila di Marte in capo a Ponte
Vecchio, mentre si reca in piazza del Duomo. Lo 
Divina commedia. Paradiso, a cura di Pietro Genesini 66
scontro tra le due famiglie coinvolge tutta la città,
poiché gli uccisori cercano protezione nei partigiani
della casa di Svevia (ghibellini), mentre il governo
fiorentino, che li doveva perseguire, parteggiava con
l'imperatore Ottone. Da questo momento Firenze si
divide nelle due fazioni dei guelfi e dei ghibellini.
Tutti coloro sono sei famiglie fiorentine (Pulci, Nerli, Candonati, Giangalandi, Della Bella, Alepri) che
hanno avuto l’investitura di cavaliere da parte di
Ugo il Grande di Brandeburgo (?-1001) e che perciò
hanno fatto proprio lo stemma più o meno modificato del signore che li ha nominati cavalieri.
Ugo il Grande di Brandeburgo (?-1001) è marchese
di Toscana e gran vicario dell’imperatore Ottone III.
Muore il 21 dicembre 1001, giorno di san Tommaso. Il suo stemma aveva sette doghe vermiglie in
campo bianco.
Giano della Bella (seconda metà del sec. XIII), un
nobile di parte guelfa, si schiera con il “popolo” e
diviene più volte priore di Firenze (1289, 1293).
Contro i magnati e le arti maggiori promulga gli Ordinamenti di giustizia (1293, modificati nel 1294).
Costoro ordiscono una congiura e lo costringono a
rifugiarsi in Francia. In base agli Ordinamenti del
1294 i nobili che vogliono entrare nella vita politica
devono iscriversi ad un’arte. Dante è tra questi.
Il giglio bianco in campo rosso è mutato nel giglio
rosso in campo bianco dai guelfi quando nel 1251
cacciano i ghibellini dalla città.
Commento
1. Dante fa un lungo elenco di famiglie fiorentine.
Esso non deve apparire arido, poiché è parte della
memoria dello stesso poeta, come di ogni suo concittadino e perché nel Medio Evo non esistevano gli
individui, ma le famiglie, di cui gli individui facevano parte come cellule transeunti. Eventualmente
un individuo fuori del comune come Bellincion Berti dava inizio ad una nuova famiglia. Ed è quello
che succede. Questi fatti costituivano la cultura dei
fiorentini; e il ricordo di questi fatti costituiva la
memoria sociale o collettiva che tutti – nobili e
borghesi, ricchi e poveri – condividevano e in cui
tutti s’identificavano.
1.1. La storia come genealogia della casa regnante
proviene dal mondo antico, assiro-babilonese, egiziano, ebraico, greco e romano. Sul regno di un sovrano o sull’elezione dei consoli erano datati gli avvenimenti importanti. I medioevali sono più democratici (oppure non hanno un potere centrale forte) e
fanno storia e memoria anche delle famiglie più importanti della città. La storia delle genealogie nel
Settecento diventa storia politica (case regnanti,
guerre e trattati di pace) e storia della Chiesa (storia
di elezioni papali e di concili). Nell’Ottocento diventa anche storia economica. La storia della società è un acquisto soltanto di fine Novecento.
1.2. I critici che dimenticano queste cose concludono inevitabilmente che in questo canto il poeta fa un
arido elenco delle famiglie nobili del passato. Non
hanno capito niente. Non hanno capito che questa è
la cultura di Dante, che questo era il modo di fare
storia del tempo (e per molti altri secoli), che la genealogia (che aveva poi illustrissimi precedenti) costituiva la memoria collettiva di tutta la società. Oltre a ciò non colgono il fatto che parla Cacciaguida,
ma è il poeta che prova una lacerante nostalgia per il
buon tempo antico in cui sarebbe voluto vivere, poiché non gli dava tutte le preoccupazioni e i problemi del presente.
2. Il trisavolo, e dietro a lui il poeta, ricorda con invidia, con partecipazione e con nostalgia i tempi antichi, i tempi eroici della prima Firenze, che era piccola, viveva in pace, era sobria e pudìca (Pd XV).
Qui il poeta compie – come normalmente succede a
tutti – un duplice errore: a) il passato è abbellito
perché la memoria ricorda e gonfia gli aspetti belli,
e rimuove gli aspetti brutti; b) il passato è il luogo
ideale dove rifugiarsi, perché il presente è assolutamente insoddisfacente. E poi il passato è bello perché è il tempo della giovinezza e delle speranze nel
futuro, mentre il futuro, cioè l’attuale presente, mostra inattuate tali speranze. Insomma, per evitare di
commettere errori, si deve controllare che il bilancino con cui misuriamo il presente e il passato sia lo
stesso. E che le variabili esaminate siano le stesse.
Ma questa è la ragione…
2.1. Il passato però non è il passato della giovinezza,
è un altro passato: è il passato della giovinezza rinnegato e sostituito e fatto confluire in un passato
remoto mitico, quello in cui viveva il suo trisavolo.
Il passato della giovinezza effettivo è quello del
Dolce stil novo e della gentilezza d’animo, cioè della polemica ad oltranza contro la nobiltà di sangue
e la classe nobile che ad essa si appoggiava. Ora il
poeta ha abbandonato le speranze giovanile ed ha
ripiegato o si è rifugiato proprio in quel passato che
nella giovinezza rifiutava. Un comportamento normale per tutti coloro che sono stati delusi e che perciò si aggrappano con più forza proprio a quella realtà, a quei valori e a quegli ideali, che volevano
abbandonare: «O poca nostra nobiltà di sangue...»
(v. 1). La fuga è comprensibile sul piano psicologico, ma ciò non la rende più utile. Il ripiegamento sul
passato era già emerso nella definizione postuma di
Dolce stil novo, che trasformava il poeta in un individuo isolato e staccava la corrente dal suo contesto
storico e sociale (Pg XXIV, 52-54): la polemica della cultura cittadina contro la cultura cortese tradizionale è scomparsa; e il poeta, come uno scrittore
sacro, scrive sotto la dettatura (o l’ispirazione) del
dio Amore. Ed ora celebra nuovamente, in termini
antistilnovistici, l’antica nobiltà di sangue.
2.2. Il trisavolo muore nel 1148ca., perciò ha la
sfortuna di assistere in prima persona al sorgere delle contese che insanguineranno Firenze per tutto il
Duecento e oltre. Egli passa dalla vita nella Firenze
ideale, che era sobria e pudìca, alla vita nella Firenze storica, dilaniata dai conflitti intestini. E il nipote
si trova a vivere in questa Firenze ormai – a suo dire
– decaduta. Peraltro, se si elggono con attenzione le
parole di Cacciaguida, si scopre subito che anche il
passato era pieno di contraddizioni e di tensioni.
Dante le vde ma non ne è colpito. È invececolppito
dai conflitti del presente, che lo coinvolgono.
Divina commedia. Paradiso, a cura di Pietro Genesini 67
3. La ricostruzione della storia cittadina rispecchia
la ricostruzione, altrettanto mitica, della storia
dell’umanità, alla quale i medioevali credevano e
che Dante racconta in If XIV, 94-120. È la storia,
narrata da Virgilio, del «gran veglio» di Creta. Esso
è gigantesco, ha la testa d’oro fine, il dorso d’argento, le gambe di bronzo e un piede di terracotta.
Una goccia lo guasta lentamente. Esso rappresenta le
età dell’uomo, da quella in cui gli uomini vivevano
felici nel paradiso terreste a quella del presente, caratterizzata da un’estrema decadenza, da cui non si
può uscire.
4. Dante attribuisce la colpa dei conflitti intestini
alla “gente nova” discesa da Fiesole o che si è inurbata e che si è preoccupata dei “sùbiti guadagni” (If
XVI, 73-75). La polemica con gli “stranieri” si trova
già in If VI, 64-66 (Ciacco parla di Firenze e delle
cause dei conflitti sociali), in If XVI, 64-76 (parlando con Jacopo Rusticucci il poeta accusa i rapidi
guadagni dei nuovi venuti di aver provocato orgoglio a dismisura) e in If XV, 61-78 (Brunetto Latini
si scaglia contro le bestie discese da Fiesole e contro
i fiorentini). La polemica contro gli invasori è costante, anche se non manca il riconoscimento che il
comportamento dei fiorentini di antica data non ha
sempre favorito la pace. Il riferimento è ad esempio
a Buondelmonte de’ Buondelmonti.
5. La nascita, lo sviluppo e la decadenza, che confluisce nella morte o nella scomparsa caratterizza le
città come le famiglie: Luni e Orbisaglia erano famose ed ora sono decadute; le seguono nella decadenza Chiusi e Senigaglia. Ugualmente è successo
ad alcune famiglie fiorentine. Il cambiamento si rivela all’improvviso: una famiglia muore, un’altra
nasce. E nella memoria c’è un filo interrotto in un
caso, un filo che inizia ad allungarsi nell’altro. Il
tempo meccanico è uniforme, ma il tempo della
memoria ha una struttura molto anomala ed imprevedibile.
5.1. Questa visione di morte, ma anche di vita, avviene peraltro sotto la supervisione della Provvidenza, la Fortuna cristiana. Dante aveva teorizzato l’intervento della Provvidenza in If VII, 73-96 (la Fortuna provoca continui cambiamenti, innalzando un
popolo e abbattendone un altro senza che gli uomini
possano far niente per opporvisi); e ne aveva mostrato l’attuazione in Pd VI, 1-96 (l’imperatore Giustiniano traccia la storia dell’impero che si sviluppa
sotto il diretto controllo della Provvidenza, che usa
gli uomini per attuare i suoi fini imperscrutabili).
5.3. La prima tesi è esposta da Virgilio, che ne dà
la formulazione più estesa del poema: 73. «Colui (=
Dio) il cui sapere trascende tutto, fece i cieli e diede
loro l’intelligenza angelica che li conduce, così che
ogni intelligenza trasmette la luce al cielo specifico,
76. distribuendo in modo equo la luce. Similmente
ai beni di questo mondo prepose un’amministratrice
e una guida generale (=la Fortuna), 79. che permutasse a tempo debito i beni vani da un popolo
all’altro e da una famiglia all’altra, oltre le capacità
di opporre resistenza della ragione umana. 82. Per
questo motivo un popolo domina e un altro è dominato, seguendo il giudizio di costei, che è nascosto
come il serpente nell’erba. 85. Il vostro sapere non
può contrastarla: essa provvede [ai cambiamenti],
giudica [il momento opportuno] e persegue i suoi fini come le altre intelligenze [perseguono] i loro. 88.
Le sue permutazioni non conoscono sosta: la necessità [di trasferire i beni] la fa essere veloce. Perciò
spesso avviene che qualcuno cambi completamente
la sua condizione [sociale]. 91. Questa è colei che è
tanto ingiuriata anche da coloro che dovrebbero lodarla. E [invece] a torto la ricoprono di biasimi e le
attribuiscono una cattiva fama. 94. Ma essa continua
a rimanere beata e non ode queste [denigrazioni].
Con le altre intelligenze angeliche muove lietamente la sua sfera e gode per la sua beatitudine» (If VII,
73-96). Il fatto che i cambiamenti avvengano sotto
la supervisione della Provvidenza non rende più
graditi agli interessati i cambiamenti stessi. Chi è
danneggiato dimentica immediatamente che qualcun
altro è beneficato. E ugualmente dimentica che tutto
si svolge per un maggiore vantaggio della società
umana. Pur con tutti i suoi difetti (ad esempio
l’invidia dei cortigiani che spinge Pier delle Vigne
al suicidio e Romeo di Villanova all’esilio), cioè
con tutti i difetti umani, l’Impero permette un livello
di vita molto maggiore che se non esistesse. Lo stesso discorso si può fare con la Chiesa, che ha lo scopo di portare gli uomini alla felicità ultraterrena.
5.4. La seconda tesi presenta un particolare che la
mette in contraddizione con la prima: l’imperatore
Giustiniano tratteggia la storia dell’Impero dalle sue
più lontane radici nella Troade fino a Carlo Magno
ed afferma che la Provvidenza ha sempre usato i
grandi personaggi come strumenti per i suoi fini. E
tuttavia nota che l’imperatore Costantino ha spostato
la capitale dell’Impero da Roma a Bisanzio «contr’al corso del ciel» (Pd VI, 1-2). Qualcosa quindi
sembra in qualche modo sottrarsi al volere e al potere della ministra di Dio. In ogni caso gli interventi
della Provvidenza devono conciliarsi con il libero
arbitrio degli uomini, che è necessario, altrimenti gli
uomini non sarebbero responsabili delle loro azioni,
non avrebbero né meriti né demeriti. E al tema del
libero arbitrio è dedicato in particolare Pd XVII, 37-
42: «La contingenza, che non si stende fuori del vostro mondo materiale, è tutta dipinta nel cospetto eterno [di Dio]. Perciò da qui (=da Dio) essa prende
necessità se non come dall’occhio in cui si specchia
la nave che scende giù per un fiume impetuoso».
Dio conosce il futuro, come aveva conosciuto il passato e il presente, ma non interviene, altrimenti eliminerebbe la libera scelta degli uomini. O, meglio,
interviene in modo soft, con la Provvidenza, rispettando la libertà umana. Ciò porta facilmente a concludere che grazie all’intervento della Provvidenza
il mondo è il migliore dei mondi possibili: se va male la colpa è degli uomini e la Provvidenza non è
intervenuta in modo più massiccio proprio per rispettare la libertà umana...
5.5. La risposta alla contraddizione molto probabilmente si trova in Pd I, 127-135: la Provvidenza indirizza ogni essere al suo fine, ma gli uomini si lasciano distrarre dai beni terreni. Ed è ribadita in Pd
VIII, 97-111, 127-148: la Provvidenza invia sulla 
Divina commedia. Paradiso, a cura di Pietro Genesini 68
terra tutte le capacità che servono per la vita sociale,
ma gli uomini costringono a farsi religioso chi è nato
a cingere la spada e fanno sovrano chi è nato a dir
prediche; perciò la società è in preda al disordine. Il
tema della Provvidenza e della Fortuna è più volte
affrontato nel poema, tanto da esserne un filo conduttore. Ciò mostra che esso era sentito in modo intenso e drammatico dall’autore.
6. Talvolta il poeta dimentica che la Fortuna è “ministra di Dio” (v. 84) e in If XV, 91-96, impreca
contro la Fortuna avversa, anche se a parole dice che
è pronto ai colpi che tra poco gli arriveranno addosso... Qui, nelle parole di Cacciaguida, egli dà un
giudizio negativo dei cambiamenti introdotti a Firenze dai “sùbiti guadagni” (If XVI, 73-75). Eppure
i cambiamenti sono voluti dalla Provvidenza o…
sono prodotti dal desiderio di ricchezza, dal desiderio dei beni mondanni degli uomini. È facile dire agli altri di piegare la testa davanti ai disegni imperscrutabili della Provvidenza divina, che sa trarre il
bene anche dal male e che guida i destini dell’umanità intera; ma, quando tocca agli interessati o
all’interessato, la reazione è fortemente negativa.
Egli o essi se ne infischiano dell’umanità intera e
delle magnifiche sorti e progressive, e pensa al suo
utile particolare. Ci sono anche i precedenti: nella
Bibbia: Sansone demolisce il tempio gridando che
muoia pure lui e tutti i filistei.
7. Dante cita le maggiori famiglie fiorentine della
prima metà del Duecento. Ma gli avvenimenti del
passato sono pieni di riferimenti al presente. Il contadino d’Aguglione allude a Baldo d’Aguglione, il
quale nel 1311 riforma gli Ordinamenti di giustizia,
escludendo il poeta dai provvedimenti di amnistia.
In Pg XII, 104-105, lo accusa – l’accusa è provata –
di aver manomesso i registri della distribuzione del
sale. Il contadino di Signa allude a Fazio dei Morubaldini, che passa dai bianchi ai neri e che è tra i
fautori della riforma del 1311. Giano della Bella,
dimentico del suo titolo nobiliare, è ritenuto responsabile di essersi schierato con il popolo e di aver fatto approvare gli Ordinamenti di giustizia (1293, mitigati nel 1294), che costringevano i nobili ad iscriversi a un’arte, per partecipare alla vita politica. A
vent’anni di distanza il poeta dà un giudizio negativo su chi ha contribuito a erodere il potere della
classe nobiliare e gli ordinamenti della Firenze antica; e a favorire l’invasione in città ad opera degli
abitanti dei paesi limitrofi. Contraddittoriamente però dà un giudizio positivo se l’autore dei cambiamenti è l’amico e protettore Cangrande della Scala,
patigiano dell’imperatore: 76. Con lui vedrai colui
(=Cangrande della Scala) che, nascendo, ha subìto
così fortemente l’influsso di questa stella (=Marte),
che diventerà famoso per le imprese [militari]. 79.
Non si sono ancora accorte di lui le genti, per la
giovane età, perché soltanto da nove anni queste
ruote (=i cieli) hanno girato intorno a lui. 82. Ma,
prima che il guascone (=papa Clemente V) inganni
l’imperatore Enrico VII (=prima del 1312), appariranno chiare dimostrazioni del suo valore nel non
curarsi del denaro né delle fatiche [militari]. 85. Le
sue magnificenze saranno allora conosciute, così che
i suoi nemici non le potranno tacere. 88. Affìdati a
lui ed ai suoi benefici. Per opera sua molta gente sarà trasformata e cambieranno condizione ricchi e
poveri (Pd XVII, 76-90). Per gli amici si fanno le
eccezioni. In precedenza le aveva fatte per Carlo
Martello d’Angio (1271-1295), un sovrano che faceva incetta di corone. Sicuramente coloro che per
colpa di Cangrande vedevano le loro fortune rovesciate non provavano un sentimento di simpatia verso colui che ne era stato la causa.
7.1. Dante aveva incontrato numerosi fiorentini prima nelle parole di Ciacco (If VI, 77-87), poi nei gironi dell’inferno: da Farinata degli Uberti (If X, 22-
120) ai cinque ladri fiorentini (If XXVI, 1-6). Ma la
polemica contro i concittadini continua anche nelle
altre cantiche, ad esempio in Pg VI, 127-151, dove
li accusa di fare e di disfare le leggi, di mandare e
di richiamare dall’esilio i cittadini.
8. Il poeta contrappone la Firenze del passato alla
Firenze del presente. Di quella Firenze egli vede –
sltanto – gli aspetti positivi. Invece i cittadini del
tempo vedevano – soltanto – gli aspetti negativi...
Indubbiamente a) l’uomo vuole quello che non ha; e
b) se fosse soddisfatto del presente, non si rifugerebbe nel passato. Ma si potrebbe formulare il problema
anche in altro modo: il poeta da giovane era progressista e fiducioso nel futuro e da vecchio è divenuto reazionario e laudator temporis acti? La risposta è paradossale, è sì e nello stesso tempo no. il fatto è che da giovane era progressista perché aveva
fiducia nel futuro: da vecchio non lo è più perché
scopre che le speranze non si sono avverate e che il
passato, precedentemente condannato, non era così
brutto come riteneva. Né era migliorabile come sperava. Ben inteso, nella giovinezza aveva due possibilità: puntare sui valori del passato, puntare sui valori che si realizzavano nel futuro. Ha fatto la prima
scelta, ma questa scelta non era libera. Era dovuta al
fatto che apparteneva alla piccola nobiltà decaduta e
che aveva (o riteneva di avere) più possibilità di
successo puntando sul futuro anziché sul passato
(altrimenti sarebbe rimasto conservatore...). Tale
scelta a sua volta ammetteva tre possibilità: i valori
si realizzavano (e allora tutto andava bene), i valori
non si realizzavano (e allora subentrava l’inevitabile
ripiegamento); i valori si realizzavano ma non erano
così straordinari come desiderava. Li aveva fatti
suoi soltanto come arma per scardinare il successo, il
potere, il prestigio delle classi benestanti, e cercarsi
un posto al sole... Insomma si può sostenere sia che
il poeta ha abbandonato le aperture giovanili, sia
che ha continuato per tutta la vita a cercare il locus
amoenus e, non trovandolo nel futuro, lo ha cercato
miticamente e astrattamente nel passato, dove – esistente o inesistente che fosse – non poteva essere
confutato né demolito: nulla è più indistruttibile della favola bella! L’unica via d’uscita, da accompagnare alla fuga nel passato, diventa cercarsi la fama
presso i posteri.
9. Nella Firenze di Cacciaguida tutti si conoscevano
e tutti avevano inevitabilmente gli stessi valori. La
città era chiusa in se stessa. I conflitti esistevano, ma
erano causati da valori personali e sociali in cui tutti 
Divina commedia. Paradiso, a cura di Pietro Genesini 69
si identificavno. L’inurbamento distrugge questa situazione di equilibrio. E gli inurbati sono sentiti come invasori, come stranieri, che degradano o cambiano la vita cittadina e i suoi valori. Essi sono rozzi
e vogliono accumulare ricchezza. Nello stesso tempo
antiche familie nobiliari sono in decadenza economica.
10. Il canto è tranquillo, di passaggio: non deve togliere spazio al canto XV, appena concluso, e deve
preparare il canto XVII, che scioglie le profezie che
nel corso del viaggio oltremondano il poeta ha sentito sulla sua vita futura. Esso costituisce una fuga nel
passato e nella memoria, che prepara la missione del
poeta nel futuro e la fama che il poeta conquista
presso i posteri, sempre nel futuro.
11. Dante è attento ai conflitti sociali e alle loro
cause. Aveva toccato l’argomento fin dall’incontro
con il fiorentino Ciacco (If VI, 58-75). Ora ribadisce
e articola il suo pensiero: Firenze è stata sobria e
pudìca finché viveva dentro la cerchia delle mura
antiche. Ora, con una popolazione cinque volte superiore i costumi sono degenerati. La colpa dei disordini cittadini è data al forte inurbamento che la
città subisce dal contado. La problematica urbanistica però non è mai trattata in modo insistente o con
toni polemici. Il canto dev’essere un canto tranquillo. Per questo motivo ripete con toni molto smorzati
cose già dette con ben altra forza e con ben altra foga: la polemica contro la Chiesa che traligna e che
di recente ha fatto fallire la missione dell’imperatore
Enrico VII, venuto a pacificare l’Italia (1310) (vv.
58-60).
12. Il tema dei conflitti sociali scatenati dall’inurbamento è immerso in una misurata nostalgia verso il
passato, verso la Firenze antica, che era modello di
virtù civili e religiose. Il fatto è che il poeta paga in
prima persona il cambiamento, perciò lo sente in
modo particolarmente drammatico. L’inurbamento
invece era positivo per chi s’inurbava e per chi
dall’inurbamento traeva benefici: i commercianti in
tutte le varie specializzazioni, gli artigiani, i costruìtori edili, i contadini che nel loro paese sarebbero
vissuti di elemosina e che in città si sarebbero arricchiti... Tutti costoro avrebbero annusato con indifferenza o con indulgenza «la puzza del villano di Aguglione e di quello di Signa», cioè di coloro che
sono giunti dal contado (v. 56).
La struttura del canto è semplice: 1) Dante chiede
a Cacciaguida chi furono i suoi antenati e quali furono gli anni della sua giovinezza, com’era Firenze
e quali erano le famiglie più importanti; 2) Cacciaguida risponde che è nato 1091 anni dopo l’annunciazione dell’angelo alla Vergine Maria; quindi 3)
parla e fa un lungo elenco delle antiche e nobili famiglie che hanno fatto grande la Firenze antica; e 4)
a più riprese accusa l’inurbamento delle popolazioni
vicine, che hanno aumentato di cinque volte la popolazione della città, di essere causa dei conflitti sociali e della corruzione dei costumi. 
Divina commedia. Paradiso, a cura di Pietro Genesini 70
Canto XVII
Qual venne a Climené, per accertarsi
di ciò ch’avea incontro a sé udito,
quei ch’ancor fa li padri ai figli scarsi;
1
tal era io, e tal era sentito
e da Beatrice e da la santa lampa
che pria per me avea mutato sito.
4
Per che mia donna “Manda fuor la
vampa
del tuo disio”, mi disse, “sì ch’ella esca
segnata bene de la interna stampa;
7
non perché nostra conoscenza cresca
per tuo parlare, ma perché t’ausi
a dir la sete, sì che l’uom ti mesca”.
10
“O cara piota mia che sì t’insusi,
che, come veggion le terrene menti
non capere in triangol due ottusi,
13
così vedi le cose contingenti
anzi che sieno in sé, mirando il punto
a cui tutti li tempi son presenti;
16
mentre ch’io era a Virgilio congiunto
su per lo monte che l’anime cura
e discendendo nel mondo defunto,
19
dette mi fuor di mia vita futura
parole gravi, avvegna ch’io mi senta
ben tetragono ai colpi di ventura;
22
per che la voglia mia saria contenta
d’intender qual fortuna mi s’appressa;
ché saetta previsa vien più lenta”.
25
Così diss’io a quella luce stessa
che pria m’avea parlato; e come volle
Beatrice, fu la mia voglia confessa.
28
Né per ambage, in che la gente folle
già s’inviscava pria che fosse anciso
l’Agnel di Dio che le peccata tolle,
31
ma per chiare parole e con preciso
latin rispuose quello amor paterno,
chiuso e parvente del suo proprio riso:
34
“La contingenza, che fuor del quaderno
de la vostra matera non si stende,
tutta è dipinta nel cospetto etterno:
37
necessità però quindi non prende
se non come dal viso in che si specchia
nave che per torrente giù discende.
40
Da indi, sì come viene ad orecchia
dolce armonia da organo, mi viene
a vista il tempo che ti s’apparecchia.
43
Qual si partio Ipolito d’Atene
per la spietata e perfida noverca,
tal di Fiorenza partir ti convene.
46
Questo si vuole e questo già si cerca,
e tosto verrà fatto a chi ciò pensa
là dove Cristo tutto dì si merca.
49
La colpa seguirà la parte offensa
in grido, come suol; ma la vendetta
fia testimonio al ver che la dispensa.
52
Tu lascerai ogne cosa diletta
più caramente; e questo è quello strale
che l’arco de lo essilio pria saetta.
55
Tu proverai sì come sa di sale
lo pane altrui, e come è duro calle
lo scendere e ‘l salir per l’altrui scale.
58
1. Quale [Fetónte] venne alla madre Climène, per
accertarsi di ciò che aveva udito su di sé (=di essere
figlio di Apollo) – colui che ancora fa i padri restii
alle richieste dei figli –; 4. tale ero io, e tale ero sentito sia da Beatrice sia dalla santa lampada (=Cacciaguida), che prima per me aveva mutato posto. 7.
Perciò la mia donna: «Manda fuori la fiamma del
tuo desiderio» mi disse, «così che essa esca segnata
bene della tua impronta interiore: 10. non perché la
nostra conoscenza cresca per le tue parole, ma perché t’abitui a dir la sete, così che ti sia versato [da
bere]». 13. «O cara radice mia, che così t’innalzi
che, come le menti terrene vedono che in un triangolo non possono essere contenuti due angoli ottusi,
16. così vedi le cose contingenti prima che accadano, guardando il punto (=Dio), per il quale tutti i
tempi sono presenti! 19. Mentre io ero in compagnia
di Virgilio su per il monte che cura le anime e mentre scendevo nel mondo morto [alla grazia divina],
22. mi furon dette sulla mia vita futura parole gravi,
sebbene io mi senta ben incrollabile ai colpi della
sorte. 25. Perciò il mio desiderio sarebbe contento
d’intendere quale fortuna mi si avvicina, perché una
freccia prevista viene più lenta (=fa meno male).»
28. Così io dissi a quella stessa luce, che prima mi
aveva parlato, e, come Beatrice volle, il mio desiderio fu espresso. 31. Non con oracoli oscuri, nei quali
la gente folle (=i pagani) un tempo s’inviscava, prima che fosse ucciso l’Agnello di Dio, che toglie i
peccati; 34. ma con chiare parole e con linguaggio
preciso rispose quell’amorevole progenitore, chiuso
[nella fiamma] e che [mediante la fiamma] mostrava
la sua propria gioia: 37. «La contingenza, che non si
stende fuori del vostro mondo materiale, è tutta dipinta nel cospetto eterno [di Dio]. 40. Perciò da qui
(=da Dio) essa prende necessità se non come
dall’occhio in cui si specchia la nave che scende giù
per un fiume impetuoso. 43. Da lì (=da Dio), così
come da un organo viene alle orecchie una dolce
armonia, mi viene alla vista il tempo che ti si prepara. 46. Quale Ippolito partì [innocente] da Atene a
causa della spietata e perfida matrigna (=Fedra), tale dovrai partire da Firenze. 49. Questo si vuole e
questo già si cerca e presto sarà fatto da chi ciò (=
l’esilio) pensa là dove di Cristo tutto il giorno si fa
mercato (=a Roma). 52. La colpa [dei disordini] seguirà la parte sconfitta (=i Bianchi) nella voce comune, come sempre avviene; ma la giusta punizione
[divina] sarà testimonianza del vero, che la dispensa. 55. Tu lascerai ogni cosa più caramente amata, e
questa è quella freccia (=dolore) che l’arco dell’esilio scocca per prima. 58. Tu proverai come sa di
sale il pane altrui, e come è duro cammino lo scendere e il salir per le altrui scale. 
Divina commedia. Paradiso, a cura di Pietro Genesini 71
E quel che più ti graverà le spalle,
sarà la compagnia malvagia e scempia
con la qual tu cadrai in questa valle;
61
che tutta ingrata, tutta matta ed empia
si farà contr’a te; ma, poco appresso,
ella, non tu, n’avrà rossa la tempia.
64
Di sua bestialitate il suo processo
farà la prova; sì ch’a te fia bello
averti fatta parte per te stesso.
67
Lo primo tuo refugio e ‘l primo ostello
sarà la cortesia del gran Lombardo
che ‘n su la scala porta il santo uccello;
70
ch’in te avrà sì benigno riguardo,
che del fare e del chieder, tra voi due,
fia primo quel che tra li altri è più tardo.
73
Con lui vedrai colui che ‘mpresso fue,
nascendo, sì da questa stella forte,
che notabili fier l’opere sue.
76
Non se ne son le genti ancora accorte
per la novella età, ché pur nove anni
son queste rote intorno di lui torte;
79
ma pria che ‘l Guasco l’alto Arrigo inganni,
parran faville de la sua virtute
in non curar d’argento né d’affanni.
82
Le sue magnificenze conosciute
saranno ancora, sì che ‘ suoi nemici
non ne potran tener le lingue mute.
85
A lui t’aspetta e a’ suoi benefici;
per lui fia trasmutata molta gente,
cambiando condizion ricchi e mendici;
88
e portera’ne scritto ne la mente
di lui, e nol dirai”; e disse cose
incredibili a quei che fier presente.
91
Poi giunse: “Figlio, queste son le chiose
di quel che ti fu detto; ecco le ‘nsidie
che dietro a pochi giri son nascose.
94
Non vo’ però ch’a’ tuoi vicini invidie,
poscia che s’infutura la tua vita
vie più là che ‘l punir di lor perfidie”.
97
Poi che, tacendo, si mostrò spedita
l’anima santa di metter la trama
in quella tela ch’io le porsi ordita,
100
io cominciai, come colui che brama,
dubitando, consiglio da persona
che vede e vuol dirittamente e ama:
103
“Ben veggio, padre mio, sì come sprona
lo tempo verso me, per colpo darmi
tal, ch’è più grave a chi più s’abbandona;
106
per che di provedenza è buon ch’io m’armi,
sì che, se loco m’è tolto più caro,
io non perdessi li altri per miei carmi.
109
Giù per lo mondo sanza fine amaro,
e per lo monte del cui bel cacume
li occhi de la mia donna mi levaro,
112
e poscia per lo ciel, di lume in lume,
ho io appreso quel che s’io ridico,
a molti fia sapor di forte agrume;
115
e s’io al vero son timido amico,
temo di perder viver tra coloro
che questo tempo chiameranno antico”.
118
61. E quel che più ti graverà le spalle sarà la compagnia malvagia e stupida, con la quale tu soffrirai
in questa valle (=durante l’esilio). 64. Essa tutta
ingrata, tutta matta ed empia si mostrerà contro di
te; ma, poco dopo, essa, non tu, avrà perciò la tempia rossa [di sangue]. 67. Il suo modo d’agire darà
la prova della sua bestialità, così che andrà a tuo
onore l’aver fatto parte per te stesso. 70. Il tuo primo rifugio e il tuo primo asilo sarà la cortesia del
gran lombardo (=Bartolomeo della Scala, signore
di Verona), che [nello stemma] sopra la scala porta
il santo uccello (=l’aquila imperiale). 73. Egli sarà
così benigno nei tuoi riguardi, che, nel dare e nel
chiedere, tra voi due sarà primo chi, tra gli altri, è
più lento. 76. Con lui vedrai colui (=Cangrande
della Scala) che, nascendo, ha subìto così fortemente l’influsso di questa stella (=Marte), che diventerà famoso per le imprese [militari]. 79. Non si
sono ancora accorte di lui le genti, per la giovane
età, perché soltanto da nove anni queste ruote (=i
cieli) hanno girato intorno a lui. 82. Ma, prima che
il guascone (=papa Clemente V) inganni l’imperatore Enrico VII (=prima del 1312), appariranno
chiare dimostrazioni del suo valore nel non curarsi
del denaro né delle fatiche [militari]. 85. Le sue
magnificenze saranno allora conosciute, così che i
suoi nemici non le potranno tacere. 88. Affìdati a
lui ed ai suoi benefici. Per opera sua molta gente
sarà trasformata e cambieranno condizione ricchi e
poveri. 91. E [da qui] porterai scritte nella memoria altre cose di lui e non le dirai». E disse cose incredibili [anche] per coloro che saranno presenti.
94. Poi aggiunse: «O figlio, queste son le spiegazioni di quel che ti fu detto. Ecco le insidie che
dietro a pochi giri (=anni) sono nascoste. 97. Non
voglio però che tu porti invidia ai tuoi concittadini,
poiché la tua vita si prolunga nel futuro ben più in
là che la punizione delle loro perfidie». 100. Poiché, tacendo, l’anima santa si dimostrò pronta a
metter la trama in quella tela che io le porsi ordìta
(=mostrò di aver finito di rispondermi), 103. io
cominciai, come colui che, dubitando, brama un
consiglio da una persona che discerne, vuole ed
ama il bene: 106. «Ben vedo, o padre mio, come il
tempo avanza veloce verso di me, per darmi un
colpo tale, che è più grave per chi più si abbandona
[agli eventi senza premunirsi]. 109. Perciò è bene
che io mi armi di previdenza, così che, se mi è tolto il luogo più caro, io non perda gli altri a causa
dei miei versi pungenti. 112. Giù per il mondo amaro senza fine e per il monte dalla cui bella cima
gli occhi della mia donna mi sollevarono 115. e poi
per il cielo, di pianeta in pianeta, io ho appreso
quel che, se io ridico, a molti risulterà di sapore
forte ed acre. 118. E [tuttavia], se io sono timido
amico al vero, temo di perder la fama tra coloro
che questo tempo chiameranno antico». 
Divina commedia. Paradiso, a cura di Pietro Genesini 72
La luce in che rideva il mio tesoro
ch’io trovai lì, si fé prima corusca,
quale a raggio di sole specchio d’oro;
121
indi rispuose: “Coscienza fusca
o de la propria o de l’altrui vergogna
pur sentirà la tua parola brusca.
124
Ma nondimen, rimossa ogne menzogna,
tutta tua vision fa manifesta;
e lascia pur grattar dov’è la rogna.
127
Ché se la voce tua sarà molesta
nel primo gusto, vital nodrimento
lascerà poi, quando sarà digesta.
130
Questo tuo grido farà come vento,
che le più alte cime più percuote;
e ciò non fa d’onor poco argomento.
133
Però ti son mostrate in queste rote,
nel monte e ne la valle dolorosa
pur l’anime che son di fama note,
136
che l’animo di quel ch’ode, non posa
né ferma fede per essempro ch’aia
la sua radice incognita e ascosa,
139
né per altro argomento che non paia”. 142
121. La luce in cui sorrideva il mio tesoro, che io
trovai lì, si fece prima scintillante come uno specchio d’oro colpito da un raggio di sole; 124. quindi
rispose: «La coscienza, offuscata da vergogna propria o altrui, certamente sentirà aspra la tua parola.
127. Ma, messa da parte ogni menzogna, rendi manifesto tutto ciò che hai visto e lascia pure grattare
dov’è la rogna. 130. Perché, se la tua voce sarà molesta nel primo assaggio, darà poi un nutrimento vitale, quando sarà digerita. 133. Questo tuo grido sarà come il vento, che percuote di più le cime più alte; e ciò sarà un motivo non piccolo d’onore. 136.
Perciò ti son mostrate in queste ruote (=i cieli), nel
monte e nella valle dolorosa (=il purgatorio e
l’inferno) soltanto le anime che son per fama note,
139. perché l’animo di colui che ascolta non si accontenta né presta grande fiducia per l’esempio che
abbia la sua radice sconosciuta e nascosta 142. né
per altro argomento che non appaia evidente».
I personaggi
Fetónte viene a sapere dalla madre Climène che è
figlio di Apollo, perciò chiede al padre di guidare il
carro del sole. I cavalli si accorgono della sua guida
inesperta e lo scaraventano giù dal carro. Egli precipita vicino al Po e muore. Le sorelle, che lo piangono, vengono trasformate in pioppi. La fonte di Dante
è Ovidio, Metam., I, 748 sgg.
Il Guascone è papa Clemente V (1305-1314), che
proviene dalla Guascogna (l’odierna Gironda, la regione di Bordeaux). Trasporta la sede pontificia ad
Avignone (1305) e tiene un atteggiamento ostile nei
confronti dell’imperatore Enrico VII, sceso in Italia
(1310). In tal modo fa fallire la missione imperiale.
Enrico (o Arrigo) VII di Lussemburgo (1308-1313)
nel 1310 viene in Italia per ristabilire il potere imperiale e pacificare la penisola. Riesce a imporre un
po’ di tasse e non ottiene alcun risultato. Dante ha
grande fiducia in lui, ma poi è deluso. Poco dopo
muore.
Ippolito, figlio di Teseo e Ippolita, regina delle amazzoni, è cacciato da Atene con l’accusa di avere
insidiato la matrigna Fedra, che il padre aveva sposato in seconde nozze. In realtà era stata la matrigna
a tentare il figliastro, che l’aveva respinta. Allora,
per vendicarsi e per paura di essere svergognata,
sparge la voce delle proposte di Ippolito, che provocano lo sdegno della popolazione e di Teseo. La
fonte di Dante è Ovidio, Metam., XV, 493 sgg.; e
Seneca, Phaedra.
La compagnia malvagia e stupida sono i guelfi
bianchi, dai quali per divergenze politiche e strategiche Dante si allontana dopo la disastrosa battaglia
della Lastra (1304) con cui i fuoriusciti cercavano di
rientrare in Firenze.
Bartolomeo della Scala è signore di Verona (1301-
1304) e partigiano dell’imperatore. Accoglie il poeta negli anni dell’esilio (1315-20).
Can Francesco della Scala, detto Cangrande (1291-
1329), è fratello di Bartolomeo della Scala. È associato al potere con il fratello Alboino (1308) e sempre con il fratello è nominato vicario imperiale di
Verona (1311). Dal 1312 regge da solo la città. Durante il suo governo con audaci azioni militari consolida ed espande il suo dominio. Conquista città e
fortezze come Padova e Mantova. Dante è legato a
Cangrande da una profonda amicizia, oltre che dalla
riconoscenza per la generosa ospitalità ottenuta
(1315-20ca.). A Cangrande il poeta dedica il Paradiso, manda in lettura i suoi canti e scrive una famosa lettera, l’Epistola XIII, di capitale importanza per
la comprensione della Divina commedia.
Commento
1. Il canto ha un inizio elevato con un riferimento
alla mitologia: «Quale venne a Climenè, per accertarsi Di ciò ch’avëa incontro a sé udito...», un riferimento che è ripreso successivamente con un altro
riferimento classico (vv. 46-47). E prosegue senza il
consueto momento di pausa o di passaggio, per
giungere sùbito alla parte più importante: il poeta
con un lungo giro di parole pone al trisavolo la domanda che gli sta a cuore: «Nel corso del viaggio
nei tre regni dell’oltretomba mi sono state fatte delle
profezie sulla mia vita futura. Me le vuoi spiegare
con parole chiare e comprensibili, in modo che io
possa prendere le mie precauzioni?» (vv. 13-27).
Cacciaguida scioglie le profezie e gli indica quale
sarà la sua vita futura: a Roma, dove a tempo pieno
si pratica la simonia, gli si sta preparando l’esilio ed
egli saprà quant’è amaro aver bisogno dell’altrui ospitalità. Gli indica anche chi sarà il suo primo rifu-
Divina commedia. Paradiso, a cura di Pietro Genesini 73
gio: Bartolomeo della Scala, signore di Verona e
partigiano dell’imperatore. Lì a Verona conoscerà
anche Cangrande, che ora ha soltanto nove anni, ma
che è destinato a compiere imprese incredibili anche
per coloro che ne saranno spettatori. Le parole più
importanti dell’avo riguardano però lo scopo del viaggio: il poeta chiede se dovrà dire tutto ciò che ha
visto, che a molti risulterà forte e amaro, oppure se
dovrà essere timido amico del vero, ma allora ha paura di perder la fama presso coloro che chiameranno
questo tempo antico. Cacciaguida allora gli dà l’investitura sovrastorica della sua missione: «Tu devi
riferire tutto ciò che hai visto. In un primo momento
le tue parole saranno amare, ma poi diventeranno un
sano nutrimento e uno stimolo per chi le ascolta. Tu
dovrai indicare agli uomini la retta via, la via che
porta alla salvezza terrena e ultraterrena. Per questo
motivo nel corso del viaggio ti sono state mostrate
solamente le anime più famose, perché la gente comune crede soltanto ai grandi esempi». L’investitura
è molto lunga (vv. 124-142) e costituisce il punto di
vista corretto, che lo stesso poeta indica, per avvicinarsi alla Divina commedia. Il viaggio però non è
ancora finito: il poeta deve ancora percorrere molti
cieli, incontrare molte anime, essere sottoposto ad
un esame sulla fede, sulla speranza e sulla carità, e
fare l’ultimo e più grande incontro, quello con lo
stesso Dio, del quale vuole avere una visione mistica.
2. Il canto si riallaccia a If II, 10-36, quando Dante
chiede a Virgilio: «Prima di me sono venuti nei regni dell’oltretomba Enea e san Paolo. Il primo perché dalla sua discendenza doveva nascere l’Impero.
Il secondo perché doveva portare prove della fede.
Ma io perché devo venirci? Chi lo permette? Io non
mi sento all’altezza del viaggio che sto iniziando».
In tal modo il poeta si attribuisce una missione provvidenziale dopo Enea e dopo san Paolo: una missione che è ad un tempo terrena e ultraterrena. Che è
ribadita dalla figura di Virgilio e di Beatrice, dai
canti VI delle tre cantiche e dal canto finale, in cui
ha la visione mistica di Dio.
3. Dante ha saputo costruire gradualmente la
suspense e la catarsi che si scioglie in questo canto:
le profezie incominciano in If X, 79-81 (Farinata
degli Uberti gli preannuncia l’esilio), continuano in
If XV, 70-72 (Brunetto Latini gli preannuncia che
guelfi neri e guelfi bianchi cercheranno di ucciderlo), quindi sono riprese nel Purgatorio. Ed ora sono
sciolte. Esse sono fuse con un altro problema, quello
della fama: se il poeta tace, non avrà la fama presso
coloro che chiameranno questo tempo antico. Il problema della fama presso i posteri è uno dei fili conduttori della Divina commedia. Viene toccato anche
in altri due canti dell’opera. In If XV, 79-87, il poeta incontra il maestro Brunetto Latini e dice che ha
ancora impressa nella memoria la cara e buona immagine paterna del maestro, perché gli ha insegnato
come l’uomo si eterna con la fama. In Pg XI, 82-
117, incontra il miniaturista Oderisi da Gubbio, il
quale umilmente riconosce che la fama è come un
soffio di vento, che ora spira di qui, ora di lì, e che
muta nome perché muta lato; e che essa è come il
battito di ciglia rispetto all’eternità. Dante affronta
il problema della fama indirettamente in If III, 37-
69, dove condanna duramente gli ignavi, coloro che
in vita non fecero nulla di bene, nulla di male che li
rendesse meritevoli di essere ricordati dai posteri.
«Non ti curar di lor, ma guarda e passa» (v. 51), fa
dire con estrema durezza a Virgilio. La loro punizione è durissima e spregevole: inseguono senza sosta un’insegna che va ora da una parte ora dall’altra;
sono senza nome e forniscono con il loro sangue il
nutrimento a vermi ripugnanti. Per il poeta quindi la
fama è un valore terreno da conseguire, anche se dal
punto di vista dell’eternità essa è come un battito di
ciglia.
4. Il problema della contingenza è molto complesso
(vv. 37-45), interessa sia la fisica sia la filosofia. Io
vedo che la terra è soggetta al cambiamento, mentre
il cielo è immutabile; e concludo che il mondo sotto
la Luna è soggetto al cambiamento, cioè al divenire;
il mondo sopra la Luna rimane invece sempre uguale a se stesso, è immutabile. Dio conosce la contingenza (l’uomo conosce soltanto il mondo soggetto
alla necessità), ma la conosce come chi guarda una
nave scendere un fiume impetuoso, trascinata dalle
acque, e non può intervenire. Insomma Dio conosce
il futuro, ma non interviene a modificarlo. Dio conosce il male futuro, ma non interviene per eliminarlo.
Non può però essere accusato di aver permesso il
male. D’altra parte, se intervenisse, eliminerebbe la
libertà umana, perciò l’uomo non sarebbe più responsabile delle sue azioni e, di conseguenza, non
avrebbe alcun merito o demerito per le buone come
per le cattive azioni che compie.
4.1. Il problema del non intervento di Dio, che altrimenti minaccerebbe la libertà umana, va poi coordinato con un altro problema, quello della presenza della Provvidenza divina nella storia. Quest’altro
problema riceve la sua formulazione teorica più articolata in If VI, 72-96 (la Fortuna, ministra di Dio,
provoca incessanti cambiamenti nella società, senza
che l’uomo possa opporvisi); e la sua esemplificazione in Pd VI, 1-96 (l’imperatore Giustiniano traccia la storia dell’impero sotto la supervisione della
Provvidenza). Nel primo caso sembra che l’uomo
debba piegarsi alla Fortuna; nel secondo caso sembra che sia libero di andare contro i decreti del cielo
(l’imperatore Costantino trasporta la capitale da
Roma a Costantinopoli). L’accostamento di questi
due passi del poema non è scorretto, ma non deve
portare alla conclusione che i due passi sono tra loro
in contraddizione. Ogni tesi va esaminata in sé e
considerata per quello che di più profondo offre:
l’esistenza irrinunciabile della libertà di scelta;
l’intervento della Provvidenza nelle vicende umane.
Se si vuole cercare una mediazione tra le due tesi,
basta andare in Pd VIII, 85-148: la Provvidenza
manda sulla terra tutte le capacità che servono, ma
gli uomini poi spingono a farsi religioso chi è nato a
cingere la spada e fanno sovrano chi è nato a dir
prediche. Perciò le cose vanno male. O, molto più
indietro, in If XVI, 64-114: i cieli danno inizio alle
azioni umane, ma poi è l’uomo che decide, ha la ra-
Divina commedia. Paradiso, a cura di Pietro Genesini 74
gione e la libera volontà di scegliere il bene o il male; essa non è sottoposta all’influsso dei cieli.
5. Dante chiama i guelfi bianchi, fuorusciti con lui,
«la compagnia malvagia e scempia» (v. 62), e riversa su di loro nove durissimi versi di offese non propriamente di genere retorico (vv. 61-69). Dietro le
parole si sente una totale incomprensione reciproca,
che dopo la sconfitta della Lastra (1304) diviene insuperabile. Il poeta aveva riservato in altri casi durissime contumelie ai fiorentini. Le più velenose sono quelle che aveva lanciato in If XV, 61-78, per
bocca di Brunetto Latini: «61. Ma quel popolo ingrato e malvagio, che anticamente discese da Fiesole e che è ancor ruvido e duro come il monte e la
roccia, 64. ti diventerà nemico perché ti comporti
bene. Ciò è comprensibile, perché non può succedere che tra gli aspri sorbi dia frutti il dolce fico. 67.
Un vecchio proverbio li chiama ciechi: è gente avara, invidiosa e superba. Tiènti pulito dai loro costumi! [...] 73. Le bestie venute da Fiesole si sbranino
pure fra loro, ma non tocchino la pianta sana, se nel
loro letame ne cresce ancora qualcuna, 76. nella
quale riviva la santa discendenza di quei Romani
che vi rimasero, quando fu fondato quel nido pieno
di malvagità». Queste hanno un sapore più retorico.
Con il tempo i giudizi del poeta diventano più drastici e lo strumento linguistico viene controllato
sempre più intimamente: il pensiero diventa immediatamente parola efficace; l’arte e le tecniche della
retorica diventano invisibili.
6. La corte di Bartolomeo della Scala, il gran lombardo, è il primo rifugio che il poeta trova in esilio.
Egli prova una totale simpatia personale e politica
nei confronti del vicario imperiale. Ma anche presso
gli amici è amaro e sa di sale chiedere ospitalità,
cioè riconoscere a se stessi e agli altri che non si è
autonomi, che si ha bisogno dell’aiuto altrui. Dante
è assolutamente diverso da un intellettuale di qualche generazione più giovane di lui, F. Petrarca
(1304-1374), che si sente a suo agio ad Avignone,
dove la sua famiglia, originaria di Arezzo, è andata
in esilio; a Montpellier e a Bologna, dove va a studiare; a Valchiusa, sulle rive del fiume Sorga, dove
vive per qualche anno; a Napoli, a Roma, a Milano,
a Venezia, dove è di passaggio o resta per qualche
tempo; ad Arquà, sui colli Euganei, dove va a morire. E che non si fa scrupoli a chiedere denaro ed ospitalità, anzi con la più assoluta imparzialità e con
grande senso dell’equilibrio spilla denaro alla Chiesa, agli amici guelfi e ai nemici ghibellini, tutti contenti di averlo tra i piedi. Francesco da Carrara, signore di Padova, gli regala mezza collina, sui colli
Euganei, affinché, ormai sessantenne, si costruisca
una villa e la smetta di fare il giramondo. Egli è un
intellettuale che sente l’Europa come la sua grande
casa e che è stoicamente convinto che ubi bene, ibi
domus (Dove si sta bene, lì è la mia casa).
7. Cangrande è il personaggio della Divina commedia che Dante ricopre degli elogi più lunghi e più
alti: 18 versi, lunghissimi e impegnativi (vv. 76-93).
Addirittura prende versetti del Vangelo che parlano
di Dio (Lc 1, 52-53): «Ha rovesciato i potenti dai
loro troni e ha esaltato gli umili; ha saziato di beni
gli affamati e rimandato i ricchi a mani vuote». Soltanto Giulio Cesare, il fondatore dell’impero, ne aveva avuto lo stesso numero (Pd VI, 55-72). Ciò si
spiega con il fatto che tra i due era una grandissima
amicizia e che egli ricambia e ringrazia con i versi
la lunga ospitalità ricevuta (1315-20ca.). Aveva fatto la stessa cosa, e per lo stesso motivo, con la famiglia Malaspina, signori di Lunigiana (Pg VIII, 121-
139). Le lodi al vicario dell’imperatore hanno fatto
pensare ad alcuni critici che egli fosse il Veltro di If
I, 100-111. Cangrande è un personaggio indubbiamente notevole nell’Italia del tempo: è l’antico cavaliere, che non è diventato borghese e cittadino,
che ha ancora nel sangue gli antichi ideali cavallereschi, e che ha le insegne di vicario imperiale. Le sue
imprese militari sono di qualche rilievo e mostrano
una volontà decisa, che apprezza la vita militare e
disprezza gli agi della vita civile. Tutto qui. Oltre a
ciò quanto potevano realmente capirsi due uomini di
due generazioni diverse, divisi da una frattura temporale di 26 anni? Due uomini di formazione diversa e di collocazione sociale altrettanto diversa? Il
più grande intellettuale del tempo (e del Medio Evo) e il giovane (e culturalmente inesperto) vicario
imperiale, i cui valori sono la guerra e la pratica della guerra...
8. Dante elogia Cangrande della Scala che cambia
le sorti a molti (vv. 89-90). In questo modo egli fa,
per l’amico, uno strappo alla regola, visto che il suo
ideale di vita è quello di vivere in una città tranquilla – come quella del trisavolo –, dove non succede
mai niente, la gente vive in pace, è sobria e pudìca e
non mette il naso fuori di casa, perché è troppo occupata nelle faccende domestiche (Pd XV, 97-129).
9. La missione di Dante è esposta in termini chiari.
L’umanità ha perso la retta via sia terrena sia ultraterrena. Serve allora una guida, poiché dopo il peccato originale la volontà umana è indebolita. Dopo
il viaggio nell’oltretomba di Enea, da cui doveva
nascere l’Impero, e di san Paolo, che doveva portare
le prove della fede, occorre un terzo personaggio,
per superare la salvezza e la felicità politica e religiosa, terrena e ultraterrena tradizionali. Occorre un
personaggio, appunto Dante, capace d’indicare la
via ad un totale rinnovamento spirituale. Il poeta
quindi deve attuare una missione più grande di quella soltanto politica di Enea e soltanto religiosa di
san Paolo. Per questo stesso rinnovamento spirituale
operano il Veltro (If I, 100-111) e il DUX (Pg
XXXIII, 43), ed anche le correnti mistiche medioevali, da sant’Anselmo d’Aosta a Gioacchino da Fiore a san Bernardo di Chiaravalle. La ragione non è
all’altezza del compito. Soltanto il rinnovamento
spirituale all’insegna dello Spirito Santo, come profetizzato da Gioacchino da Fiore, può riportare il
cittadino e il credente – insomma l’uomo – sulla via
del bene e quindi della salvezza ultraterrena. Cacciaguida conclude giustamente le sue parole dicendo: «Questo tuo grido farà come il vento, Che le più
alte cime più percuote; E ciò non fa d’onor poco argomento» (vv. 133-135).
10. Dante conclude il discorso sulla fama, che aveva
iniziato in If XV (il maestro Brunetto Latini gli pre-
Divina commedia. Paradiso, a cura di Pietro Genesini 75
annuncia l’eternità della fama), ripreso in Pg XI,
(Oderisi da Gubbio dice che la fama è come un battito di ciglia rispetto all’eternità). Ora il trisavolo gli
dà l’investitura che lo renderà famoso presso i posteri (vv. 94-142). Il discorso sulla fama ha una premessa in If III, 31-69: il poeta si era dimostrato durissimo con gli ignavi, che non hanno fatto niente né
di buono né di cattivo che li rendesse meritevoli
d’essere ricordati. Perciò essi sono puniti nell’antinferno. Nel primo e nel terzo caso essa è un valore;
nel secondo non è più un valore quando si riferisce
ai valori ultraterreni. Essa è quindi un valore, ma
soltanto un valore terreno. Altri sono i valori che il
mondo ultraterreno apprezza e che il poeta indica
più volte e invita ad attuare. Sono proprio l’opposto
dei valori terreni: umiltà e tracotanza, povertà e ricchezza, castità e lussuria, digiuno e gola, misura ed
eccesso, amore e odio per gli altri. Insomma tutti i
peccati che sono stati puniti nell’inferno. L’abbandono dei valori mondani rende il poeta capace di
purificare i suoi sentimenti (Pd I, 127-135) e di salire al cielo (Pd XI, 1-12).
11. Dante esamina la fama quindi da tre punti di vista (che poi sono quattro) e la mostra in tutte le sue
sfaccettature. La strategia di analisi che mette in atto per la fama (tre o quattro punti di vista per esaminare una questione) non è isolata né accidentale,
pervade fin dai primi canti l’intero poema. Francesca è esaminata da tre punti di vista (religioso, politico, delle reazioni personali del poeta), è condannata per i primi due e riceve una mezza assoluzione
per il terzo. Ma in genere i dannati sono esaminati e
valutati da almeno due punti di vista: quello moralesociale e quello del loro valore (o disvalore) individuale: Farinata era un eretico, ma ebbe a cuore le
sorti di Firenze; Cavalcante de’ Cavalcanti era pure
eretico, ma aveva un profondo amore per i figli;
Brunetto Latini era un omosessuale, ma era un bravo
maestro; Ulisse è un fraudolento, ma è disposto addirittura a sacrificare la famiglia, una vita comoda e
rischiare la vita, per andare ad esplorare il mondo
senza gente. In questo modo il poeta mostra la complessità della realtà e l’impossibilità di dare giudizi
univoci. Un personaggio per un aspetto è apprezzabile, per un altro è condannabile. Una scelta per un
aspetto è vantaggiosa, per un altro non lo è. E i due
aspetti sono tra loro inscindibili. E allora che fare?
11.1. Questa situazione in tutto il poema si presenta
anche come problema della scelta: tra politica e
famiglia Farinata degli Uberti sceglie la politica, il
suocero Cavalcante de’ Cavalcanti sceglie la famiglia; tra famiglia e conoscenza Ulisse sceglie la conoscenza, e va incontro alla morte. Qui Dante sceglie di dire tutto ciò che ha visto: otterrà la fama,
ma dovrà riferire cose molto moleste. Le alternative
tra cui i personaggi (e i lettori) devono operare una
sola scelta, sono ugualmente valide, ma non sono
accumulabili: o l’una o l’altra. Di qui il dramma
della scelta. Ogni scelta ha un costo, anche pesante,
e non si può rimandare. La non scelta, la neutralità
non esiste, è ugualmente una scelta, ed è una dimostrazione di non vita, di lasciarsi vivere. Perciò gli
angeli neutrali, che non si schierarono né con Lucifero né con Dio, sono condannati nell’antinferno tra
gli ignavi.
11.2. Il sistema dei punti di vista si collega poi a
due altre questioni: a) il corretto modo di procedere
per passare di colle in colle – l’esame delle varie
ipotesi – fino a giungere alla verità, cioè a una conclusione stabile e sicura (Pd IV, 124-132); e b) il
problema delle capacità che le molteplici dimensioni del linguaggio hanno di conoscere le molteplici dimensioni della realtà (Pg XXXIII, 73-102; Pd
XXXIII).
12. Per alzare il tono del discorso il poeta ricorre
qui (vv. 13-15) come in Pd XV, 55-57, ad un esempio matematico. Un altro esempio matematico è in
Pd XXXIII, 133-135. Ricorre anche a una teoria filosofica ed astronomica: la contingenza (l’essere e
il non essere, il mutamento, la corruzione, il divenire) interessa il mondo sotto la Luna, non il mondo
sopra la Luna, che invece è dominato dalla necessità, cioè è immutabile (vv. 37-39). Per Dante non
soltanto la natura, ma anche la scienza, la fisica, la
matematica, la logica, la geometria e l’astronomia
possono essere trasformate in poesia. Il fatto è che il
poeta è come Dio: Dio crea il mondo dal nulla, il
poeta lo riplasma con i suoi versi.
13. Dante si trova in una situazione paradossale: se è
divenuto famoso, deve ringraziare i fiorentini, che
l’hanno cacciato in esilio, che l’hanno condannato a
morte più volte, allargando la condanna anche ai figli divenuti maggiorenni, e che l’hanno fatto atrocemente soffrire. Altrimenti sarebbe stato un grande
e contento intellettuale aristocratico-borghese, che
avrebbe occupato per tutta la vita un posto di riguardo all’interno della classe politica o, almeno,
dell’amministrazione comunale di Firenze. Invece
per i concittadini non prova nessuna riconoscenza e
si diverte a mettere in luce le loro magagne. Il massimo sentimento che prova è quello, contraddittorio,
dell’amore-odio per la sua città natale: prima dice
«Godi Firenze, che diffondi il tuo nome per tutto
l’inferno» e le augura di essere punita dalle altre città della Toscana; e sùbito dopo aggiunge che vorrebbe vederla già punita, perché più diventa vecchio, più le sofferenze della sua città lo fanno soffrire (If XXVI, 1-12). Eppure egli lancia la sua fama
nel tempo, ma lancia anche Firenze e la lingua fiorentina, che egli trasforma da dialetto cittadino a
lingua nazionale. Le 800 parole circa usate
dall’amico Guido Cavalcanti diventano una rete estesissima, coerente ed omogenea di ben 27.734 parole nella Divina commedia. Poco dopo sulla scena
linguistica compaiono F. Petrarca (1304-1374) e G.
Boccaccio (1313-1375), che irrobustiscono ancor
più la lingua fiorentina e ne fanno il centro di attrazione per i dialetti delle altre regioni italiane.
La struttura del canto è semplice: 1) Dante chiede
a Cacciaguida chiarimenti sulle profezie che nel
corso del viaggio gli sono state fatte sul suo futuro;
2) il trisavolo gli dice che a Roma gli si sta preparando l’esilio e che egli saprà quant’è amaro chiedere ospitalità; ma 3) che non deve temere, perché la
sua vita si prolungherà nel futuro; 4) Dante chiede 
Divina commedia. Paradiso, a cura di Pietro Genesini 76
poi se dovrà dire tutto ciò che ha visto (ma ciò sarà
a molti sgradito) o se dovrà tacere (ma allora perderà la fama presso i posteri); 5) Cacciaguida gli risponde che dovrà dire tutto ciò che ha visto, perché
questa è la missione che gli è stata affidata; 6) in un
primo momento le sue parole saranno moleste, ma
poi saranno un nutrimento vitale per l’anima di chi
ascolta. 
Divina commedia. Paradiso, a cura di Pietro Genesini 77
Canto XXII
Oppresso di stupore, a la mia guida
mi volsi, come parvol che ricorre
sempre colà dove più si confida;
1
e quella, come madre che soccorre
sùbito al figlio palido e anelo
con la sua voce, che ‘l suol ben disporre,
4
mi disse: “Non sai tu che tu se’ in cielo?
e non sai tu che ‘l cielo è tutto santo,
e ciò che ci si fa vien da buon zelo?
7
Come t’avrebbe trasmutato il canto,
e io ridendo, mo pensar lo puoi,
poscia che ‘l grido t’ha mosso cotanto;
10
nel qual, se ‘nteso avessi i prieghi suoi,
già ti sarebbe nota la vendetta
che tu vedrai innanzi che tu muoi.
13
La spada di qua sù non taglia in fretta
né tardo, ma’ ch’al parer di colui
che disiando o temendo l’aspetta.
16
Ma rivolgiti omai inverso altrui;
ch’assai illustri spiriti vedrai,
se com’io dico l’aspetto redui”.
19
Come a lei piacque, li occhi ritornai,
e vidi cento sperule che ‘nsieme
più s’abbellivan con mutui rai.
22
Io stava come quei che ‘n sé repreme
la punta del disio, e non s’attenta
di domandar, sì del troppo si teme;
25
e la maggiore e la più luculenta
di quelle margherite innanzi fessi,
per far di sé la mia voglia contenta.
28
Poi dentro a lei udi’ : “Se tu vedessi
com’io la carità che tra noi arde,
li tuoi concetti sarebbero espressi.
31
Ma perché tu, aspettando, non tarde
a l’alto fine, io ti farò risposta
pur al pensier, da che sì ti riguarde.
34
Quel monte a cui Cassino è ne la costa
fu frequentato già in su la cima
da la gente ingannata e mal disposta;
37
e quel son io che sù vi portai prima
lo nome di colui che ‘n terra addusse
la verità che tanto ci soblima;
40
e tanta grazia sopra me relusse,
ch’io ritrassi le ville circunstanti
da l’empio cólto che ‘l mondo sedusse.
43
Questi altri fuochi tutti contemplanti
uomini fuoro, accesi di quel caldo
che fa nascere i fiori e ‘ frutti santi.
46
Qui è Maccario, qui è Romoaldo,
qui son li frati miei che dentro ai chiostri
fermar li piedi e tennero il cor saldo”.
49
E io a lui: “L’affetto che dimostri
meco parlando, e la buona sembianza
ch’io veggio e noto in tutti li ardor vostri,
52
così m’ha dilatata mia fidanza,
come ‘l sol fa la rosa quando aperta
tanto divien quant’ell’ha di possanza.
55
Però ti priego, e tu, padre, m’accerta
s’io posso prender tanta grazia, ch’io
ti veggia con imagine scoverta”.
58
1. Sopraffatto dallo stupore, mi volsi verso la mia
guida, come il bambino che ricorre sempre là dove
(=la mamma) ha più fiducia. 4. E quella (=Beatrice), come una madre che soccorre sùbito il figlio
pallido [per lo spavento] e affannato [per la corsa],
con la sua voce, che lo suole ben disporre, 7. mi disse: «Tu non sai che sei in cielo (=in paradiso)? e non
sai che il cielo è tutto santo, e ciò che vi si fa proviene dal buon zelo (=dalla carità)? 10. Come ti avrebbero trasformato il canto e il mio sorriso, ora lo
puoi pensare, dopo che il grido [dei beati] ti ha così
profondamente sconvolto. 13. In tale grido, se tu avessi inteso le sue preghiere, già ti sarebbe nota la
vendetta (=il giusto intervento punitivo di Dio) che
tu vedrai prima che tu muoia. 16. La spada di quassù (=della giustizia divina) non taglia in fretta né
con lentezza, fuorché al giudizio di colui che
l’aspetta con desiderio o con timore. 19. Ma rivolgiti ormai verso gli altri [beati], perché vedrai spiriti
[che sulla terra furono] assai illustri, se sposti lo
sguardo come io dico». 22. Come a lei piacque, girai gli occhi e vidi cento piccole sfere che insieme si
facevano più belle con i raggi reciproci. 25. Io stavo
come colui che reprime in sé il pungolo del desiderio e che non si tenta di domandare, tanto ha paura
di [chieder] troppo. 28. La più grande e la più lucente di quelle margherite (=spiriti) si fece avanti,
per far contento il mio desiderio con le sue parole.
31. Poi dentro a lei udii: «Se tu vedessi come [vedo]
io la carità che arde tra noi, esprimeresti [sùbito] i
tuoi pensieri. 34. Ma, affinché tu, indugiando, non
tardi a [raggiungere] la meta sublime [del tuo viaggio], io risponderò soltanto al tuo pensiero (=alla
domanda che hai soltanto pensato), che sei così timoroso di manifestare. 37. Quel monte, su cui sorge
Cassino, un tempo fu frequentato sulla cima dalla
gente che viveva nell’errore e che era mal disposta
[ad accogliere la verità]. 40. Io sono colui (=san Benedetto) che per primo portò su di esso il nome di
colui (=Cristo) che sulla terra portò la verità che
tanto c’innalza (=ci fa diventare figli di Dio). 43. E
sopra di me rifulse tanta grazia [divina], che io sottrassi i paesi circostanti all’empio culto che sedusse
il mondo. 46. Questi altri spiriti ardenti [di carità]
furono tutti uomini contemplanti, accesi da quel calore (=la carità) che fa nascere i fiori e i frutti santi
(=i buoni pensieri e le buone opere). 49. Qui [in
questo cielo] è Maccario, qui è Romoaldo, qui sono
i miei frati che dentro ai chiostri fermarono i piedi e
tennero il cuore saldo [alla regola]». 52. Ed io a lui:
«L’affetto che dimostri parlando con me e
l’espressione di carità che io vedo e noto in tutti i
vostri globi fiammeggianti, 55. ha dilatato la mia
fiducia [in voi] così come il sole fa con la rosa, che
diviene tanto aperta quanto è capace di aprirsi. 58.
Perciò ti prego, e tu, o padre, fammi certo se io posso ricevere tanta grazia da vederti con l’aspetto che
avevi sulla terra». 
Divina commedia. Paradiso, a cura di Pietro Genesini 78
Ond’elli: “Frate, il tuo alto disio
s’adempierà in su l’ultima spera,
ove s’adempion tutti li altri e ‘l mio.
61
Ivi è perfetta, matura e intera
ciascuna disianza; in quella sola
è ogne parte là ove sempr’era,
64
perché non è in loco e non s’impola;
e nostra scala infino ad essa varca,
onde così dal viso ti s’invola.
67
Infin là sù la vide il patriarca
Iacobbe porger la superna parte,
quando li apparve d’angeli sì carca.
70
Ma, per salirla, mo nessun diparte
da terra i piedi, e la regola mia
rimasa è per danno de le carte.
73
Le mura che solieno esser badia
fatte sono spelonche, e le cocolle
sacca son piene di farina ria.
76
Ma grave usura tanto non si tolle
contra ‘l piacer di Dio, quanto quel frutto
che fa il cor de’ monaci sì folle;
79
ché quantunque la Chiesa guarda, tutto
è de la gente che per Dio dimanda;
non di parenti né d’altro più brutto.
82
La carne d’i mortali è tanto blanda,
che giù non basta buon cominciamento
dal nascer de la quercia al far la ghianda.
85
Pier cominciò sanz’oro e sanz’argento,
e io con orazione e con digiuno,
e Francesco umilmente il suo convento;
88
e se guardi ‘l principio di ciascuno,
poscia riguardi là dov’è trascorso,
tu vederai del bianco fatto bruno.
91
Veramente Iordan vòlto retrorso
più fu, e ‘l mar fuggir, quando Dio volse,
mirabile a veder che qui ‘l soccorso”.
94
Così mi disse, e indi si raccolse
al suo collegio, e ‘l collegio si strinse;
poi, come turbo, in sù tutto s’avvolse.
97
La dolce donna dietro a lor mi pinse
con un sol cenno su per quella scala,
sì sua virtù la mia natura vinse;
100
né mai qua giù dove si monta e cala
naturalmente, fu sì ratto moto
ch’agguagliar si potesse a la mia ala.
103
S’io torni mai, lettore, a quel divoto
triunfo per lo quale io piango spesso
le mie peccata e ‘l petto mi percuoto,
106
tu non avresti in tanto tratto e messo
nel foco il dito, in quant’io vidi ‘l segno
che segue il Tauro e fui dentro da esso.
109
O gloriose stelle, o lume pregno
di gran virtù, dal quale io riconosco
tutto, qual che si sia, il mio ingegno,
112
con voi nasceva e s’ascondeva vosco
quelli ch’è padre d’ogne mortal vita,
quand’io senti’ di prima l’aere tosco;
115
e poi, quando mi fu grazia largita
d’entrar ne l’alta rota che vi gira,
la vostra region mi fu sortita.
118
61. Ed egli: «O fratello, il tuo desiderio di [vedere]
cose elevate si adempierà nell’ultima sfera (=l’empìreo), dove si adempiono tutti gli altri e il mio. 64.
Ivi ciascun desiderio è portato alla perfezione, reso
maturo e privato dei difetti; solamente in quella sfera
ogni parte si trova dov’è sempre stata (=è immobile),
67. perché essa non è in alcun luogo (=non è nello
spazio) e non ha poli [intorno a cui ruotare]; e la scala
di questo cielo sale fino ad essa, perciò si sottrae ai
tuoi occhi. 70. Fin lassù il patriarca Giacobbe vide [in
sogno] che protendeva la parte superiore, quando gli
apparve così carica di angeli. 73. Ma, per salirla, ora
nessuno stacca i piedi da terra, e la mia regola è rimasta [soltanto] per rovinare le carte [dov’è scritta]. 76.
Le mura [dei monasteri] che solevano esser badia
(=luoghi di santa vita) sono divenute spelonche [di ladroni] e le vesti monacali son sacchi pieni di farina
guasta. 79. Ma l’usura [più] grave non si alza tanto
contro la volontà di Dio, quanto quel frutto (=le rendite dei monasteri) che fa il cuore dei monaci così folle
[di cupidigia], 82. perché ciò, che la Chiesa custodisce, appartiene tutto alla gente (=i poveri) che domanda in nome di Dio; non [appartiene] ai parenti [degli
ecclesiastici] né ad altri più indegni (=le concubine e i
figli naturali). 85. La carne dei mortali (=la natura
umana) è tanto soggetta alle blandizie, che giù (=sulla
terra) il buon inizio non dura [il tempo che va] dalla
nascita della quercia al momento in cui produce la
prima ghianda (=20 anni; cioè dura poco). 88. Pietro
riunì i primi cristiani senz’oro e senz’argento, io riunii
i miei seguaci con la preghiera e con il digiuno, Francesco [riunì] i suoi frati con l’umiltà. 91. E, se guardi
il principio di ciascuna [famiglia] e poi guardi là dove
si è spostata, vedrai la virtù divenuta vizio. 94. Tuttavia le acque del fiume Giordano fatte ritornare indietro e quelle del mar Rosso messe in fuga [davanti agli
ebrei], quando Dio volle [intervenire], furono un fatto
mirabile a vedere più di quello che qui sarà il soccorso
[divino contro questi mali]». 97. Così mi disse, poi si
ricongiunse alla sua schiera e la sua schiera si strinse
intorno a lui; quindi, come turbine, salì verso l’alto,
roteando tutta. 100. La mia dolce donna mi spinse
dietro di loro con un solo cenno su per quella scala,
tanto la sua virtù vinse il peso del mio corpo. 103. Né
mai quaggiù, dove si sale e si scende con le forze della natura, fu un movimento così rapido che potesse
uguagliare il mio volo. 106. O lettore, possa io tornare
[dopo la morte] a quel devoto trionfo (=tra i beati) per
[raggiungere] il quale io piango spesso i miei peccati e
mi percuoto il petto, 109. tu non avresti messo e tolto
il dito dal fuoco in tanto [tempo], in quanto io vidi la
costellazione [dei Gemelli] che segue quella del Toro
e mi ritrovai dentro di essa. 112. O stelle [dei Gemelli] che date la gloria, o luce piena d’influssi virtuosi,
dalla quale io riconosco [che deriva] tutto il mio ingegno, quale che si sia, 115. con voi nasceva e con voi si
nascondeva colui (=il sole) che è padre di ogni vita
mortale, quando io respirai per la prima volta l’aria
toscana. 118. E poi, quando mi fu elargita [da Dio] la
grazia di entrare nella nobile sfera (=l’ottavo cielo)
che vi fa girare [intorno alla terra], la vostra regione
mi fu data in sorte.
Divina commedia. Paradiso, a cura di Pietro Genesini 79
A voi divotamente ora sospira
l’anima mia, per acquistar virtute
al passo forte che a sé la tira.
121
“Tu se’ sì presso a l’ultima salute”,
cominciò Beatrice, “che tu dei
aver le luci tue chiare e acute;
124
e però, prima che tu più t’inlei,
rimira in giù, e vedi quanto mondo
sotto li piedi già esser ti fei;
127
sì che ‘l tuo cor, quantunque può, giocondo
s’appresenti a la turba triunfante
che lieta vien per questo etera tondo”.
130
Col viso ritornai per tutte quante
le sette spere, e vidi questo globo
tal, ch’io sorrisi del suo vil sembiante;
133
e quel consiglio per migliore approbo
che l’ha per meno; e chi ad altro pensa
chiamar si puote veramente probo.
13
6
Vidi la figlia di Latona incensa
sanza quell’ombra che mi fu cagione
per che già la credetti rara e densa.
13
9
L’aspetto del tuo nato, Iperione,
quivi sostenni, e vidi com’si move
circa e vicino a lui Maia e Dione.
14
2
Quindi m’apparve il temperar di Giove
tra ‘l padre e ‘l figlio: e quindi mi fu chiaro
il variar che fanno di lor dove;
14
5
e tutti e sette mi si dimostraro
quanto son grandi e quanto son veloci
e come sono in distante riparo.
14
8
L’aiuola che ci fa tanto feroci,
volgendom’io con li etterni Gemelli,
tutta m’apparve da’ colli a le foci;
15
1
poscia rivolsi li occhi a li occhi belli. 15
3
121. A voi ora sospira devotamente la mia anima,
per acquistare le capacità [che mi permettono di affrontare] la difficile prova che la attira a sé. 124.
«Tu sei così vicino alla beatitudine suprema (=Dio)»
cominciò Beatrice, «che devi avere i tuoi occhi limpidi e penetranti. 127. Perciò, prima di addentrarti
maggiormente in lei, guarda in basso e osserva quanta parte dell’universo ho già messo sotto i tuoi piedi
(=ti ho fatto percorrere); 130. così che il tuo cuore,
quanto più può, si presenti giocondo alla turba trionfante (=che celebra il trionfo di Cristo) che viene
lieta per questo cielo concavo.» 133. Con gli occhi
ripercorsi tutte le sette sfere e vidi questo globo tanto piccolo, che sorrisi per il suo vile aspetto. 136. Ed
approvo come migliore quel giudizio che la considera meno [del cielo]. E chi pensa ad altre cose si può
chiamare veramente forte d’animo. 139. Vidi la figlia di Latona (=la Luna) splendere senza quell’ombra (=le macchie) che fu la causa per la quale
già la credetti [in parte] rara e [in parte] densa. 142.
La vista di tuo figlio (=il sole), o Iperione, qui sostenni, e vidi come si muove intorno e vicino a lui
[Mercurio, figlio di] Maia e [Venere, figlia di] Dione. 145. Di qui mi apparve Giove che contempera il
freddo del padre Saturno e il caldo del figlio Marte.
Di qui mi fu chiaro come [i due pianeti] spostano le
loro posizioni [rispetto alle stelle fisse]. 148. Tutti e
sette [i pianeti] mi mostrarono quanto sono grandi e
quanto sono veloci, e quanto sono distanti le loro
sfere. 151. Mentre mi volgevo con la costellazione
immortale dei Gemelli, la piccola aia, che ci fa tanto feroci, mi apparve tutta dalle catene montuose alle foci [dei fiumi] (=al mare). 154. Poi rivolsi gli
occhi agli occhi belli [di Beatrice].
I personaggi
Benedetto (Norcia 480-Montecassino 543) nasce da
una nobile famiglia. Va a Roma per studiare ed è
colpito dalla corruzione della Chiesa. Si ritira a vivere da eremita in una grotta del monte Subiaco, attirando numerosi discepoli. Fonda vari monasteri, la
cui vita è regolata dall’ideale ascetico della preghiera e del lavoro (Ora et labora). Il rigore della regola
produce dissensi. Egli si ritira nuovamente a fare la
vita dell’eremita, poi si reca a Montecassino, dove
distrugge un tempio di Apollo e fonda il complesso,
che diventa la sede principale dell’ordine. Qui muore. È proclamato santo. La sua opera ha un grandissimo influsso per tutto il Medio Evo: i monasteri diventano anche centri di cultura; inoltre trascrivono e
tramandano ai posteri l’eredità culturale di Roma.
Romualdo degli Onesti di Ravenna (956-1027)
fonda il convento di Camàldoli e l’ordine dei frati
camaldolesi (1018) seguendo la regola benedettina
riformata. È proclamato santo.
Macario di Alessandria (?-391) è uno dei maggiori
esponenti del monachesimo orientale, che precede il
monachesimo benedettino. Egli elabora una regola
per i monaci egiziani e diffonde il monachesimo.
Può essere anche Macario il Grande (o l’Egiziano)
(?-404). Ambedue sono monaci eremiti e seguaci di
sant’Antonio.
Giacobbe ha un sogno: gli pare di vedere una scala
che va dalla terra al cielo, per la quale salivano
e scendevano numerosi angeli (Gn. 28, 12). È detto
patriarca, cioè capostipite, perché riceve da Dio
l’ordine di cambiare il suo nome in Israele. Egli è
quindi il padre di tutti gli israeliti.
Pietro (Betsaida?-Roma 64/67 d.C.), un ex pescatore, diventa il capo degli apostoli e da Cristo riceve
l’investitura di capo della Chiesa: «Tu sei Pietro e
su questa pietra io edificherò la mia Chiesa» (Mt.
16, 19). È il primo papa ed occupa il soglio pontificio per ben 32 anni. Muore martire.
Francesco d’Assisi (1082-1126) dopo una giovinezza spensierata ha una crisi religiosa che lo porta
a rifiutare le ricchezze paterne e a fondare l’ordine
dei frati minori, la cui regola è approvata prima verbalmente da papa Innocenzo III (1209) e poi ufficialmente da papa Onorio III (1123).
La figlia di Latona è la Luna. Secondo la mitologia
greca la dea Latona e Zeus generano Apollo e Artemide, poi identificati con il sole e la Luna.
Iperione è il padre del sole. È una divinità greca,
poi identificata con Zeus.
Divina commedia. Paradiso, a cura di Pietro Genesini 80
Maia è la madre di Ermes, Mercurio presso i romani, il messaggero degli dei, il protettore dei viandanti ma anche dei ladri. Il padre è Zeus.
Dione è madre di Afrodite, Venere presso i romani.
Il padre è Zeus.
Giove o, meglio, Zeus nella mitologia greca è il padre degli dei. È figlio di Saturno, che detronizza, e
padre di Ares, Marte presso i romani, oltre che di
numerosi altri dei e semidei.
Commento
1. Dante non vede i disegni imperscrutabili di Dio,
perciò non può capire perché le due guide dell’umanità, la Chiesa e l’Impero, si dimostrino così incapaci ad arginare una corruzione diffusa, che coinvolge
laici ed ecclesiastici. Ma il poeta – dice Beatrice –
non deve temere: la giusta vendetta di Dio arriverà a
tempo debito, né troppo in fretta né troppo lenta; ed
egli la vedrà prima di morire. Il riferimento non è
tanto alla cattura del papa Bonifacio VIII e allo
schiaffo che riceve ad Anagni (1303), che colpiscono il prestigio della Chiesa, né al trasferimento della
sede papale ad Avignone (1305), quanto a punizioni
in generale, che Dio infliggerà agli uomini.
2. Il poeta tratteggia brevemente la figura di Benedetto da Norcia e insiste sulla sua opera di evangelizzazione. Benedetto ricorda i suoi confratelli che
nel convento osservarono la regola, quindi si scaglia
con durezza contro quei monaci che hanno fatto dei
monasteri spelonche di ladri: essi si preoccupano più
delle rendite dei monasteri che della vita spirituale
ed hanno i cuori pieni di cupidigia verso i beni
mondani. Ma quei beni – ricorda il fondatore dell’ordine – appartengono ai poveri, non ai parenti degli ecclesiastici né, tanto meno, alle concubine e ai
figli naturali. Il monaco fa anche amare considerazioni sulla natura umana: dalla fondazione di un ordine la fedeltà alla regola dura soltanto 20 anni – il
tempo che la quercia dia le ghiande –, poi la corruzione attecchisce e si espande. E cita l’esempio di
Pietro e dei primi seguaci di Cristo, poi l’esempio di
Francesco d’Assisi, infine l’esempio costituito dal
suo ordine. Tutte e tre le famiglie si sono messe ben
presto a tralignare. Ma la punizione di Dio – questa
è la speranza e la profezia – arriverà implacabile e
sarà meno stupefacente del miracolo del fiume
Giordano, quando le acque si aprirono per far passare Giosuè (Gs. 3, 14-17), e del mar Rosso, quando le
acque si divisero per lasciar passare gli ebrei (Es.
14, 21-29). Insomma sarà un intervento che coinvolgerà in modo limitato l’onnipotenza divina.
2.1. La corruzione del presente, in particolare degli
ordini religiosi, e la necessità di un profondo rinnovamento spirituale sono motivi ricorrenti della Divina commedia. In If XIX Dante si scaglia contro i
papi simoniaci e contro la donazione di Costantino.
In Pd XI Tommaso d’Aquino critica i frati domenicani e tesse l’elogio dei frati francescani; in Pd XII
Bonaventura da Bagnoregio critica i frati francescani e tesse l’elogio dei frati domenicani. In Pd XVII,
124-142, il poeta affida a se stesso il compito di dire
tutto ciò che ha visto nel corso del suo viaggio, al
fine di riportare sulla retta via l’umanità errante.
L’uomo peraltro si dimostra incapace di gestire correttamente la sua libertà fin dalla sua creazione nel
paradiso terrestre: Adamo ed Eva si mettono nei
guai nel giro di poche ore (Gn. 3, 1-24). In séguito
l’istituzione di due guide, l’Impero e la Chiesa, si
rivela incapace di mantenere l’umanità sulla retta
via. D’altra parte lo stesso poeta è spietato contro gli
ignavi che non fanno niente che meriti di essere ricordato. E invita a commettere almeno delle azioni
scellerate, se non si è capaci di azioni degne di lodi,
perché soltanto così si raggiunge la fama presso i posteri (If III, 31-69). Gli ecclesiastici lo prendono in
parola...
2.2. La condanna della corruzione ecclesiastica si
presenta contenuta, sofferta, amara. Il poeta evita –
sono fuori luogo – le invettive passionali e violentissime con cui era esploso in altre circostanze, da If
XV (invettiva contro i fiorentini) a If XIX (invettiva
contro i papi simoniaci), da If XXXIII (invettiva
contro i pisani e i genovesi) a Pg VI (invettiva contro i prìncipi italiani, la Chiesa, l’Impero, i fiorentini), a Pd VI (invettiva contro guelfi e ghibellini)
ecc. Esse sono fuori luogo, perché egli si trova ormai
in cielo e vede da lontano quanto accade sulla terra.
L’itinerarium mentis in Deum lo ha staccato dalla
vita terrena e lo ha aperto a una visione completamente diversa del mondo terreno, quella che assume
il punto di vista ultraterreno. Questa visione mostra
l’uomo nella giusta prospettiva e dalla giusta distanza. In tal modo appare tutta l’estrema complessità
del mondo terreno e del mondo ultraterreno che
costituiscono l’esistenza umana e che sono avvolti in
modo inestricabile nell’enorme ragnatela del mondo
simbolico (o dell’immaginario). La presenza del
mondo ultraterreno non deve mai trarre in inganno:
la vita terrena è e resta centrale, perché quanto
l’uomo fa sulla terra è oggetto di valutazione, di
biasimo o di lode, di premio o di castigo e determina la sua collocazione nell’altro mondo.
3. La Regula monachorum di Benedetto abbina la
vita contemplativa e la vita attiva: Prega e lavora.
La vita attiva peraltro è in funzione della vita contemplativa e della perfezione interiore. La perfezione, che si raggiunge attraverso la contemplazione,
diventa ideale di vita per tutti gli ordini seguenti,
fino a Francesco d’Assisi (1181-1226) e a Domenico di Calaruega (1170/75-1221), ma fa sentire il suo
influsso anche sugli ordini che sorgono successivamente. Il monachesimo orientale invece privilegia la
vita contemplativa sulla vita attiva. Il rigore iniziale
della regola benedettina è ben presto attenuato, e di
ciò il fondatore si lamenta. La stessa cosa succede
con la regola francescana quando il fondatore è ancora in vita. Peraltro l’interpretazione mitigata o
addirittura l’inosservanza della regola è comprensibile ed inevitabile: il fondatore e i suoi primi seguaci si sentono realizzati nella regola, che accolgono e
praticano con entusiasmo e con intima adesione. Ma
i tempi eroici passano presto: i nuovi seguaci entrano nell’ordine con una fede meno intensa ed anche –
o soltanto – per motivi mondani, come quello di appropriarsi dei beni dell’ordine o quello di occupare
cariche di prestigio. Il monastero o il convento per-
Divina commedia. Paradiso, a cura di Pietro Genesini 81
ciò si trasforma da centro di sincera vita religiosa in
centro di potere economico (ed anche politico), concupito in quanto tale. E la regola su cui si basa è
snaturata. I beni che spettano ai poveri finiscono invece nelle mani degli ecclesiastici, delle loro amanti
e dei loro figli naturali. Perciò chi resiste alle tentazioni è considerato probo, forte d’animo, gagliardo,
coraggioso (v. 138).
4. San Benedetto usa parole durissime per la decadenza e la corruzione dei suoi monaci: «Le mura
che solieno esser badia Fatte sono spelonche, e le
cocolle
Sacca son piene di farina ria» (vv. 73-75). E accusa
i monaci di essere divenuti ghiotti delle rendite dei
monasteri, che invece appartengono ai poveri e non
ai loro parenti. Quindi si lamenta che il rispetto della regola non supera i vent’anni, poi la natura umana
si lascia attrarre dai beni terreni. E mette insieme tre
esempi: Pietro e la Chiesa, egli e i suoi monaci, san
Francesco e i suoi frati. Ma si consola: Dio interverrà, e in modo non appariscente. Dopo san Benedetto
anche altri frati si lamentano della corruzione che ha
colpito il loro ordine: Tommaso d’Aquino elogia
l’ordine francescano e condanna i frati del suo ordine (Pd XI); Bonaventura da Bagnoregio elogia
l’ordine domenicano e condanna i frati del suo ordine (Pd XI). San Pietro lancia un’invettiva contro il
fiorino e gli ecclesiastici (Pd XXVII, 10-66).
La scala di Giacobbe anticipa la salita del poeta alla costellazione dei Gemelli, che avviene poco dopo
(vv. 100-111). Il motivo della salita è ulteriormente
ripreso e dilatato nel canto successivo, dove il poeta
assiste all’ascesa al cielo prima di Cristo e poi della
Vergine Maria (Pd XXXIII, 85-87 e 118-120). Dante prepara intenzionalmente e sistematicamente il
lettore ad esperienze e ad emozioni che hanno aspetti simili e che coinvolgono anche la memoria. In tal
modo esse si rafforzano a vicenda. La strategia attuata ha questa struttura: il poeta presenta una situazione, la spiega con una analogia (così la ripetizione
raddoppia l’impatto), la situazione iniziale come
l’analogia rimandano a situazioni simili, che il lettore ha incontrato in precedenza e che si sono fissate
stabilmente e con vivezza nella sua memoria (così il
ricordo aumenta ulteriormente l’impatto). In tal modo il lettore è stretto da una morsa: il testo che ha di
fronte e il ricordo che esso, per associazione, fa emergere dall’oblio. Il poeta applica con estrema originalità il motto latino che repetita juvant... Il lettore quindi è già predisposto a recepire la nuova immagine, che si associa, si distingue per qualche aspetto, si sovrappone all’immagine già memorizzata.
Così l’impatto aumenta e la memorizzazione della
nuova immagine risulta più facile e più efficace: un
terreno dissodato e concimato dà frutti migliori e più
abbondanti. Il poeta ormai domina con sicurezza
strategie complesse, capaci di coinvolgere e di attivare nello stesso tempo la mente, la memoria ed i
sensi del lettore.
4.1. Nel caso specifico la scala di Giacobbe diventa
sùbito dopo la scala che Dante e Beatrice salgono,
ma immediatamente l’una e l’altra richiamano la vita dura e raminga del poeta, ingiustamente esiliato:
il trisavolo Cacciaguida gli aveva preannunciato
«come sa di sale Lo pane altrui, e come è duro calle
lo scendere e ‘l salir per l’altrui scale» (Pd XVII,
58-60). Le varie scale poi si caratterizzano e si richiamano anche perché danno un vivo senso del
movimento, della salita e della discesa fisica di un
corpo, dei motivi che portano alla salita e dei motivi
che portano alla discesa. La salita e la discesa che
Dante, pellegrino sulla terra, fa delle scale altrui è
umiliante e amara, la discesa nell’inferno è orribile
e paurosa, la salita al cielo è estasiante. I movimenti
dei corpi anticipano e ribadiscono i movimenti
dell’animo.
4.2. Curiosamente il primo rifugio del poeta «Sarà
la cortesia del gran Lombardo Che ‘n su la scala
porta il santo uccello» (Pd XVII, 71-72): sullo
stemma di Bartolomeo della Scala la scala è abbinata all’aquila, simbolo dell’Impero. Due scale e
due aquile, tra loro incrociate.
5. Dante ripete il volo che dalla cima del purgatorio
l’aveva portato nel cielo della Luna (Pd I, 91-93).
Ora raggiunge con Beatrice la costellazione dei
Gemelli (20 maggio-20 giugno). La costellazione è
associata al momento della sua nascita e al momento
presente: la rinascita spirituale, che completa la precedente nascita alla vita fisica e che con il viaggio
nell’oltretomba gli permette di realizzare il perfezionamento interiore e la purificazione dei sentimenti. Dagli influssi della costellazione erano derivate le sue capacità intellettuali. Ed ora egli si rivolge alla costellazione, per chiedere quelle capacità che gli servono per affrontare il «passo difficile»
(v. 123), cioè portare a termine la prova più impegnativa, l’ultima parte del poema.
6. L’ascesa alla costellazione dei Gemelli è rapidissima. La rapidità, espressa volutamente in pochi versi, indica la situazione straordinaria in cui il poeta si
trova e il desiderio d’incontrare il più presto possibile Dio, il fine ultimo dei desideri umani. Essa si può
opportunamente confrontare con il viaggio senza
storia, ma lungo, espresso ugualmente in pochi versi,
che Dante e Virgilio avevano fatto dal centro della
terra sino alla spiaggia del purgatorio percorrendo
uno stretto budello scavato dalle acque d’un fiume
(If XXXIV, 127-138). Il poeta indica concretamente
il suo itinerarium: la discesa dalla selva oscura al
centro della terra, seguìta da una serie di salite: dal
centro della terra alla spiaggia del purgatorio, il
monte del purgatorio, dalla terra alla Luna, i vari
cieli, ed ora da Saturno alla costellazione dei Gemelli. E di qui l’ultimo balzo, sino all’incontro con
Dio. Il significato allegorico è di facile intuizione:
la caduta nel male, nel peccato (la selva oscura, dilatata nella voragine infernale) è facile, basta un
momento di disattenzione. La via che porta alla salvezza, a Dio, è invece molto più lunga e molto più
impegnativa. Ma il paradiso è il luogo stabilito da
Dio per l’uomo (Pd I, 21-26), perciò Dante, che è
ormai privo d’impedimenti, va spontaneamente verso l’alto. In paradiso valgono le stesse leggi fisiche
che agiscono sulla terra e che sono espresse nella
teoria dei luoghi naturali: ogni corpo tende a cadere verso il luogo naturale che Dio ha stabilito per 
Divina commedia. Paradiso, a cura di Pietro Genesini 82
lui. La teoria interessa il mondo sotto la Luna come
il mondo sopra la Luna, cioè riguarda l’intero universo.
7. Su invito di Beatrice Dante dalla costellazione
dei Gemelli guarda la terra, «l’aiuola che ci fa tanto
feroci» (v. 151). Egli la guarda, ma ormai si sente
fisicamente e psicologicamente lontano dai conflitti
e dai desideri umani: la purificazione della mente e
del cuore era iniziata fin da Pd I e, comprensibilmente, raggiunge il culmine in Pd XXXIII, 34-36,
quando san Bernardo chiede alla Madonna la grazia
che conservi sani i suoi affetti dopo il ritorno sulla
terra. Il poeta riesce a dare tangibilmente la sensazione di distacco e di lontananza dalla terra e dalle
passioni umane. Si tratta però di distacco, non
d’indifferenza: egli ha provato in prima persona i
sentimenti violenti e le passioni terrene, ed ora è riuscito finalmente a liberarsene e ad allontanarsi da
esse. Con la terra egli vede anche il sole e gli altri
pianeti, che girano intorno ad essa. Ma la lontananza
fisica ed emotiva rende piccoli, meschini ed insignificanti anche gli altri corpi celesti.
8. Il canto si riallaccia a Pd XI, dove Tommaso
d’Aquino celebra l’ordine francescano e critica i
frati del suo ordine, e a Pd XI, dove Bonaventura
da Bagnoregio celebra l’ordine domenicano e critica
i frati del suo ordine. Tutti e tre gli ordini presentano caratteristiche simili: sono iniziatibene, ma dopo
la prima generazione di frati o di monaci ci si è avviati verso una vita in contrasto con la regola posta
alla base dell’ordine. La stessa cosa era successa acneh per i seguaci di Pietro e degli altri apostoli. La
degradazione, il rilassamento dei costumi o l’oblio
della regola è però comparso fin dagli inizi dell’umnità: nel paradiso terrestre, dove stavano bene e
dove non avevano niente (o quasi) da fare, Adamo
ed Eva riescono a comportarsi bene soltanto per poche ore. Sembra proprio che il male abbia un fascino
superiore al bene.
8.1. Il poeta mette in un cielo più alto Benedetto da
Norcia rispetto a Tommaso d’Aquino, che celebra
Francesco d’Assisi (Pd XI) e gli ideali di obbedienza, castità e umiltà, e Bonaventura da Bagnoregio,
che celebra Domenico di Calaruega, impegnato a
tempo pieno nella conversione degli eretici (Pd XII).
Il motivo è facile da capire: Ora et labora, la proposta di vita del monaco, è superiore alla vita teoretica, rappresentata da Tommaso, e alla vita pratica
rappresentata da Francesco.
9. in questo canto e in quello successivo il poeta subisce una metamorfosi: si stacca sempre più dalla
terra per divenire parte del cielo. La metamorfosi
avviene anche fisicamente: in un baleno Dante e
Beatrice si trovano nella costellazione dei Gemelli.
Il riassunto del canto è semplice: 1) il poeta è colpito dal canto dei beati; 2) Beatrice gli preannuncia
che, prima di morire, assisterà alla giusta punizione
di Dio contro gli ecclesiastici corrotti; 3) l’anima
più luminosa gli si avvicina e risponde alla sua muta
domanda: 4) è Benedetto da Norcia ed ha cacciato i
culti pagani da Montecassino; 5) il poeta chiede al
santo di vedere il suo aspetto terreno; 6) questi risponde che il desiderio sarà realizzato soltanto in
paradiso; poi 7) si lamenta della corruzione che ha
invaso i suoi monasteri, ma contro di essa interverrà
direttamente Dio; poi ritorna alla sua compagnia; 8)
Dante e Beatrice si trovano in un attimo nella costellazione dei Gemelli; 9) Beatrice lo invita a
guardare in basso; 10) il poeta vede la terra, che appare insignificante; poi rivolge gli occhi alla donna.
Divina commedia. Paradiso, a cura di Pietro Genesini 83
Canto XXIII
Come l’augello, intra l’amate fronde,
posato al nido de’ suoi dolci nati
la notte che le cose ci nasconde,
1
che, per veder li aspetti disiati
e per trovar lo cibo onde li pasca,
in che gravi labor li sono aggrati,
4
previene il tempo in su aperta frasca,
e con ardente affetto il sole aspetta,
fiso guardando pur che l’alba nasca;
7
così la donna mia stava eretta
e attenta, rivolta inver’ la plaga
sotto la quale il sol mostra men fretta:
10
sì che, veggendola io sospesa e vaga,
fecimi qual è quei che disiando
altro vorria, e sperando s’appaga.
13
Ma poco fu tra uno e altro quando,
del mio attender, dico, e del vedere
lo ciel venir più e più rischiarando;
16
e Beatrice disse: “Ecco le schiere
del triunfo di Cristo e tutto ‘l frutto
ricolto del girar di queste spere!”.
19
Pariemi che ‘l suo viso ardesse tutto,
e li occhi avea di letizia sì pieni,
che passarmen convien sanza costrutto.
22
Quale ne’ plenilunii sereni
Trivia ride tra le ninfe etterne
che dipingon lo ciel per tutti i seni,
25
vid’i’ sopra migliaia di lucerne
un sol che tutte quante l’accendea,
come fa ‘l nostro le viste superne;
28
e per la viva luce trasparea
la lucente sustanza tanto chiara
nel viso mio, che non la sostenea.
31
Oh Beatrice, dolce guida e cara!
Ella mi disse: “Quel che ti sobranza
è virtù da cui nulla si ripara.
34
Quivi è la sapienza e la possanza
ch’aprì le strade tra ‘l cielo e la terra,
onde fu già sì lunga disianza”.
37
Come foco di nube si diserra
per dilatarsi sì che non vi cape,
e fuor di sua natura in giù s’atterra,
40
la mente mia così, tra quelle dape
fatta più grande, di sé stessa uscìo,
e che si fesse rimembrar non sape.
43
“Apri li occhi e riguarda qual son io;
tu hai vedute cose, che possente
se’ fatto a sostener lo riso mio”.
46
Io era come quei che si risente
di visione oblita e che s’ingegna
indarno di ridurlasi a la mente,
49
quand’io udi’ questa proferta, degna
di tanto grato, che mai non si stingue
del libro che ‘l preterito rassegna.
52
Se mo sonasser tutte quelle lingue
che Polimnia con le suore fero
del latte lor dolcissimo più pingue,
55
per aiutarmi, al millesmo del vero
non si verria, cantando il santo riso
e quanto il santo aspetto facea mero;
58
1. Come l’uccello – [dopo essersi] riposato nel nido
con i suoi dolci nati, tra le amate fronde, durante la
notte che ci nasconde le cose –, 4. che, per vedere il
loro aspetto desiderato e per trovare il cibo con cui
li nutre (nel far ciò le gravi fatiche gli sono gradite),
7. anticipa il tempo [ponendosi] su un ramo sporgente e con ardente affetto aspetta il sole, guardando
fisso soltanto che l’alba nasca; 10. così la mia donna
stava [con la testa] eretta e [con lo sguardo] attento,
rivolta verso la parte del cielo sotto la quale il sole
mostra meno fretta (=a mezzogiorno). 13. Così, vedendola tutta assorta e protesa, mi feci come colui
che con il desiderio vorrebbe altre cose e [intanto] si
accontenta di questa speranza. 16. Ma passò poco
tempo tra l’uno e l’altro [momento], voglio dire tra
la mia attesa e la vista del cielo che si veniva rischiarando sempre più; 19. e Beatrice disse: «Ecco
le schiere [dei beati, che sono state redente] dal trionfo di Cristo [sulla morte e sul peccato] e [che sono] tutto il frutto raccolto [sulla terra] dagli influssi
di queste sfere!». 22. Mi parve che il suo volto ardesse tutto, ed aveva gli occhi così pieni di letizia,
che devo passare oltre senza [nemmeno cercare di]
descriverlo. 25. Quale nelle notti serene di plenilunio Trivia (=la Luna) sorride tra le ninfe eterne (=le
stelle) che dipingono il cielo in tutte le sue parti, 28.
io vidi sopra migliaia di luci (=i beati) un sole
(=Cristo) che le accendeva tutte quante, come il nostro sole fa con le stelle del cielo. 31. E attraverso
quella viva luce la sua sostanza luminosa traspariva
tanto chiara nei miei occhi, che essi non la sostenevano. 34. Oh Beatrice, mia dolce e cara guida! Ella
mi disse: «Quel che ti supera è una forza dalla quale
nulla si può difendere. 37. Qui (=in questa luce) è la
sapienza e la potenza divina che aprì la strada tra il
cielo e la terra, il desiderio della quale fu così lungo». 40. Come il fulmine si sprigiona dalla nube e si
dilata, così che non vi sta più dentro, e contro la sua
natura [di andare verso l’alto] va in giù verso la terra, 43. così la mia mente, fatta più grande [stando]
tra quelle sublimi vivande (=spiriti), uscì di se stessa
e non sa ricordare che cosa fece. 46. «Apri gli occhi
e guarda come sono divenuta. Tu hai vedute cose,
che ti hanno reso capace di sostenere il mio sorriso.»
49. Io ero come colui che si risveglia da un sogno
dimenticato e che s’ingegna invano di riportarlo alla
memoria, 52. quando udii questo invito, degno di
[essere accolto con] tanta gratitudine, che non si
cancellerà mai più dal libro (=la memoria) che registra le cose passate. 55. Se ora risuonassero tutte
quelle lingue (=i poeti) che Polimnia (=la musa della poesia epica) con le [muse sue] sorelle fece più
pingui con il loro dolcissimo latte (=l’ispirazione
poetica), 58. per aiutarmi, non si verrebbe alla millesima parte del vero, cantando il santo sorriso [di
Beatrice] e quanto esso faceva splendente il suo santo aspetto.
Divina commedia. Paradiso, a cura di Pietro Genesini 84
e così, figurando il paradiso,
convien saltar lo sacrato poema,
come chi trova suo cammin riciso.
61
Ma chi pensasse il ponderoso tema
e l’omero mortal che se ne carca,
nol biasmerebbe se sott’esso trema:
64
non è pareggio da picciola barca
quel che fendendo va l’ardita prora,
né da nocchier ch’a sé medesmo parca.
67
“Perché la faccia mia sì t’innamora,
che tu non ti rivolgi al bel giardino
che sotto i raggi di Cristo s’infiora?
70
Quivi è la rosa in che ‘l verbo divino
carne si fece; quivi son li gigli
al cui odor si prese il buon cammino”.
73
Così Beatrice; e io, che a’ suoi consigli
tutto era pronto, ancora mi rendei
a la battaglia de’ debili cigli.
76
Come a raggio di sol che puro mei
per fratta nube, già prato di fiori
vider, coverti d’ombra, li occhi miei;
79
vid’io così più turbe di splendori,
folgorate di sù da raggi ardenti,
sanza veder principio di folgóri.
82
O benigna vertù che sì li ‘mprenti,
sù t’essaltasti, per largirmi loco
a li occhi lì che non t’eran possenti.
85
Il nome del bel fior ch’io sempre invoco
e mane e sera, tutto mi ristrinse
l’animo ad avvisar lo maggior foco;
88
e come ambo le luci mi dipinse
il quale e il quanto de la viva stella
che là sù vince come qua giù vinse,
91
per entro il cielo scese una facella,
formata in cerchio a guisa di corona,
e cinsela e girossi intorno ad ella.
94
Qualunque melodia più dolce suona
qua giù e più a sé l’anima tira,
parrebbe nube che squarciata tona,
97
comparata al sonar di quella lira
onde si coronava il bel zaffiro
del quale il ciel più chiaro s’inzaffira.
100
“Io sono amore angelico, che giro
l’alta letizia che spira del ventre
che fu albergo del nostro disiro;
103
e girerommi, donna del ciel, mentre
che seguirai tuo figlio, e farai dia
più la spera suprema perché lì entre”.
106
Così la circulata melodia
si sigillava, e tutti li altri lumi
facean sonare il nome di Maria.
109
Lo real manto di tutti i volumi
del mondo, che più ferve e più s’avviva
ne l’alito di Dio e nei costumi,
112
avea sopra di noi l’interna riva
tanto distante, che la sua parvenza,
là dov’io era, ancor non appariva:
115
però non ebber li occhi miei potenza
di seguitar la coronata fiamma
che si levò appresso sua semenza.
118
61. E così, raffigurando il paradiso, il sacro poema
deve tralasciare [di parlarne], come fa chi trova il
suo cammino interrotto [da qualche ostacolo]. 64.
Ma chi pensasse alle difficoltà dell’argomento e alle
deboli spalle mortali (=di Dante) che se lo caricano,
non lo biasimerebbe se trema sotto di esso. 67. Non
è un tratto di mare per una piccola barca quel che va
fendendo la mia ardita prora, né per un nocchiero
che risparmia le sue forze. 70. «Perché il mio volto
t’innamora con tanta forza, che tu non ti rivolgi al
bel giardino (=i beati) che fiorisce sotto i raggi di
Cristo? 73. Qui è la rosa (=la Vergine Maria) nella
quale il verbo divino si fece carne; qui sono i gigli
(=gli apostoli) al cui profumo (=sotto la cui guida)
[il mondo] intraprese il buon cammino.» 76. Così
disse Beatrice. Ed io, che ero tutto pronto ad ascoltare i suoi consigli, volsi ancora gli occhi [a Cristo,
che con la sua luce metteva] a dura prova le mie deboli ciglia. 79. Come sotto un raggio di sole, che
passi limpido attraverso una nube squarciata, i miei
occhi protetti dall’ombra videro talvolta un prato di
fiori; 82. così vidi più schiere di anime splendenti,
illuminate dall’alto dai raggi ardenti (=da Cristo),
senza che si vedesse la fonte di tale sfolgorio. 85. O
benigna virtù (=Cristo) che così stampi su di loro la
tua impronta, ti sollevasti verso l’alto (=verso
l’empìreo), per dare spazio ai miei occhi, che [per la
tua presenza] non erano capaci [di vedere i beati].
88. Il nome della Vergine, il bel fiore che io sempre
invoco mattina e sera, concentrò tutto il mio animo a
fissare il fuoco più grande (=la Vergine stessa, dopo
l’ascesa di Cristo). 91. E come in ambedue i miei
occhi si dipinse la qualità e la quantità della viva
stella (=Maria) che lassù vince [tutti i beati] come
quaggiù vinse [tutti gli uomini], 94. attraverso il cielo discese una fiamma di luce (=l’arcangelo Gabriele), a forma di cerchio a guisa di corona, la cinse e si
girò intorno ad ella. 97. Qualunque melodia, che risuoni più dolce quaggiù (=sulla terra) e attiri l’anima più a sé, parrebbe un tuono che squarcia le nubi, 100. se paragonata al canto di quella lira (=
l’arcangelo Gabriele) che incoronava il bel zaffìro
(=Maria), del quale il cielo più luminoso (=l’empìreo) s’ingemma. 103. «Io sono l’angelo ardente
d’amore e cingo l’alta letizia che spira dal ventre
che fu dimora del nostro desiderio (=Cristo); 106. e
continuerò a cingerti, o signora del cielo, fino a che
seguirai tuo figlio e farai più fulgida la sfera suprema (=l’empìreo) perché tu vi entri.» 109. Così la
melodia della corona circolare (=l’arcangelo Gabriele) si concludeva e tutti gli altri spiriti splendenti facevano risuonare il nome di Maria. 112. Il manto reale (=il nono cielo, quello più esterno) di tutti i
cieli del mondo, che più ferve e più si ravviva
nell’alito e nelle leggi di Dio, 115. aveva la superficie concava sopra di noi tanto distante, che la sua
presenza, là dove io ero, non appariva ancora. 118.
Perciò i miei occhi non ebbero la capacità di seguire
la fiamma incoronata [di Maria] che si levò dietro a
suo figlio. 
Divina commedia. Paradiso, a cura di Pietro Genesini 85
E come fantolin che ‘nver’ la mamma
tende le braccia, poi che ‘l latte prese,
per l’animo che ‘nfin di fuor s’infiamma;
121
ciascun di quei candori in sù si stese
con la sua cima, sì che l’alto affetto
ch’elli avieno a Maria mi fu palese.
124
Indi rimaser lì nel mio cospetto,
‘Regina celi’ cantando sì dolce,
che mai da me non si partì ‘l diletto.
127
Oh quanta è l’ubertà che si soffolce
in quelle arche ricchissime che fuoro
a seminar qua giù buone bobolce!
130
Quivi si vive e gode del tesoro
che s’acquistò piangendo ne lo essilio
di Babillòn, ove si lasciò l’oro.
133
Quivi triunfa, sotto l’alto Filio
di Dio e di Maria, di sua vittoria,
e con l’antico e col novo concilio,
136
colui che tien le chiavi di tal gloria. 139
121. E come il bambino che tende le braccia verso
la mamma, dopo che ha preso il latte, per [esprimere] l’affetto che prorompe anche di fuori (=nei gesti); 124. ciascuna di quelle luci splendenti si protese verso l’alto con la sua fiamma, così che mi fu mamanifesto il profondo affetto che essi avevano per
Maria. 127. Quindi rimasero lì davanti ai miei occhi, cantando così dolcemente O regina del cielo,
che [da allora] il diletto [di quel canto] non si è mai
allontanato dal mio animo. 130. Oh quant’è grande
e feconda la beatitudine che si raccoglie in quei forzieri ricchissimi (= i beati), che furono buoni bifolchi (=contadini) a seminare quaggiù! 133. Qui [in
cielo] si vive e si gode di quel tesoro (=i meriti) che
nell’esilio di Babilonia (=sulla terra) fu acquistato
versando lacrime e disprezzando l’oro. 136. Qui sotto Cristo, il sublime Figlio di Dio e di Maria, e con i
beati dell’Antico e del Nuovo testamento, trionfa
per la vittoria [sulle tentazioni terrene e sul peccato]
139. colui (=san Pietro) che tiene le chiavi di tale
gloria.
I personaggi
Maria di Nazareth diviene madre di Gesù, detto il
Cristo, a cui dà la natura umana. Concepisce il figlio
ad opera dello Spirito Santo, perciò è madre e vergine. Il padre putativo è Giuseppe, un falegname.
Vive all’ombra del figlio. Dopo morta, unica tra i
mortali, è assunta in cielo in anima e corpo. In Gn.
3, 15 è preannunciata una donna, che schiaccerà il
capo al serpente tentatore. Nel Medio Evo il suo
culto ha una grandissima diffusione.
Gesù di Nazareth, detto il Cristo (4 a.C.-30 d.C.),
cioè l’unto, il consacrato, dedica alla predicazione
gli ultimi tre anni della sua vita. Ha grande séguito
tra le folle della Palestina. Si rivolge alla gente comune, usando un linguaggio semplice ed efficace,
basato sulle parabole. I valori proposti sono l’umiltà
e l’amore verso Dio e verso il prossimo, esteso anche
ai nemici. Ma un posto molto importante hanno il
rifiuto dei valori ufficiali sia degli ebrei sia dei romani; e la rivendicazione che prima viene Dio e poi
i valori terreni. Con la sua passione, morte e resurrezione deve redimere l’umanità dal peccato di Adamo ed Eva e ristabilire il patto di alleanza tra Dio e
gli uomini, interrotto dal peccato originale. Dopo la
resurrezione discende nel limbo per portare in paradiso le anime meritevoli, che aspettavano la sua venuta. La sua vita e la sua opera sono narrate nei
quattro Vangeli, i tre sinottici (Matteo, Marco, Luca), semplici e descrittivi, e il Vangelo di Giovanni,
che ha un’impostazione filosofica, capace d’interessare gli intellettuali del tempo. I primi tre sono
scritti dopo il 70, il quarto verso il 100.
Trivia indica la Luna, che ha tre nomi e tre aspetti, a
seconda che si trovi in cielo (la Luna), sulla terra (la
dea Diana), negli inferi (Proserpina).
Polimnia è la musa della poesia epica.
L’arcangelo Gabriele porta a Maria la notizia che
sarebbe divenuta madre di Dio (Lc. 1, 26 sgg.). È
l’angelo messaggero, che corrisponde a Ermes della
religione greca e a Mercurio di quella romana.
L’esilio di Babilonia indica l’esilio dell’uomo sulla
terra, poiché la vera patria è il cielo (Pd I, 121-126).
Il riferimento è all’esilio del popolo ebreo a Babilonia, dove era stato portato come schiavo dal re Nabuccodonosor (604-562 a.C.) (2 Re, 24-25).
Commento
1. Beatrice indica a Dante le schiere dei beati che
sono state redente dalla morte e dalla resurrezione
di Cristo, che in tal modo «aprì le strada tra ‘l cielo
e la terra» (v. 38): una volta risorto, Egli discese nel
limbo, dove andò a prendere le anime morte prima
della sua venuta e meritevoli del paradiso. Il poeta
vede migliaia di luci e, sopra di esse, un sole, Cristo,
che le illumina tutte. Egli resta abbagliato, ma la sua
mente si allarga e diventa capace di sopportare la
visione, anche se ora la ricorda come un sogno dimenticato. Qui il poeta anticipa il tema dell’incapacità del linguaggio umano di riferire la sua esperienza e di descrivere ciò che ha visto. Il tema dei
limiti del linguaggio è ripreso e ampliato in Pd
XXXIII, l’ultimo canto dell’opera. Fin d’ora cerca
di esprimere l’inesprimibile mediante l’analogia:
come nelle notti serene la Luna illumina il cielo
pieno di stelle, così Cristo come un sole illumina le
luci dei beati. Peraltro il tema dei limiti della ragione umana era stato uno dei fili conduttori dell’intera
opera: «State contenti, umana gente, al quia; Ché,
se potuto aveste veder tutto, mestier non era parturir
Maria» (Pg III, 36-39). E il sole, che compare più
volte nella Divina commedia (soprattutto nel Purgatorio) e che è luce e simbolo di verità, rimanda a
Francesco d’Assisi: «Di questa costa, là dov’ella
frange Più sua rattezza, nacque al mondo un sole,
Come fa questo talvolta di Gange» (Pd XI, 49-51).
Il termine quindi è denso, perché associa o suscita
molteplici riferimenti.
1.1. Il poeta però non si limita ad usare l’analogia,
ma attua una strategia molto più complessa, che
coinvolge ad un tempo la mente e la memoria del
lettore. La strategia è questa: una situazione è presentata direttamente e poi è chiarita con un’analogia; ma la situazione stessa o l’analogia rimandano
Divina commedia. Paradiso, a cura di Pietro Genesini 86
a una situazione simile che il lettore ha già memorizzato seguendo Dante nel corso del viaggio oltremondano. La situazione presente perciò ripete una
situazione passata, in tal modo l’impatto sul lettore
è maggiore. Nel caso specifico il lettore ricorda una
visione, che si è impressa con vivezza nella sua mente: le fiammelle di fuoco che riempivano la bolgia
dei fraudolenti (If XXVI, 25-33). Ora vede la volta
celeste piena di fiammelle, che ricevono la luce da
un sole, Dio. La visione però è ribadita dall’analogia: come la Luna illumina le stelle, così il sole,
Cristo, illumina i beati. Le due situazioni possono
richiamarsi per motivi completamente diversi; la cosa importante è che si sovrappongano, che grazie alla somiglianza della seconda con la prima avvenga
un richiamo, capace di attivare la memoria. In tal
modo la nuova situazione s’imprime ancor più nella
mente e nella memoria. Nel caso specifico le due
situazioni sono diverse ma complementari: la visione
delle fiammelle immerse nell’oscurità dell’inferno
da una parte, la visione esaltante delle luci dei beati
e del sole di Cristo in cielo dall’altra; la piccola
bolgia infernale da un lato, la vastità della volta celeste dall’altra. E, oltre a ciò, ambedue associano (o
suscitano o incorporano) anche altri elementi significativi: il peccato e la grazia, l’immersione nella
corruzione che alligna sulla terra e la visione sempre
più distaccata della terra, l’immersione nella vita
terrena dei dannati e il distacco dalla terra dei beati.
Il poeta perciò “aggredisce” il lettore frontalmente
con i versi, le immagini, i suoni e le emozioni, che
riempiono la mente; e dall’interno, dalla memoria,
con i versi, le immagini, i suoni e le emozioni simili
(o complementari), che molti canti addietro egli aveva inserito e impresso con forza nella memoria del
lettore. L’assalto è articolato (è fatto con versi, immagini, suoni, emozioni ecc.); è attuato in due o tre
momenti successivi (si dispiega nel tempo); è sferrato dall’esterno e dall’interno (colpisce la mente e
coinvolge la memoria). Infine attiva una quantità elevata di associazioni (i termini e le situazioni sono
densi). Per Dante la poesia è un’arma totale, che si
dispiega e colpisce il lettore nello spazio e nel tempo, nella mente, nei sensi e nella memoria. E comprensibilmente vince.
2. La bellezza di Beatrice è inesprimibile e il suo
viso diventa sempre più luminoso. Il poeta ne è abbagliato, ma lentamente riesce a guardarlo. La donna non ha più l’aspetto semplice e terreno, che Virgilio aveva descritto agli inizi del viaggio: «Lucevan li occhi suoi più che la stella...» (If II, 55). Ella
non è più la ragazza stilnovistica che passeggiava
per le vie di Firenze, salutava e rendeva muto di
stupore il giovane intellettuale. È divenuta una guida sicura di sé e capace d’incorporare la luce e la
forza che le proviene dalla divinità. Da parte sua il
poeta – qui come altrove – diventa il pargolo, che la
madre protegge o rimprovera, e alla quale si rivolge
quando si trova in difficoltà. Il canto si apre proprio
con l’immagine di Beatrice, paragonata ad un uccello che si sveglia prima dell’alba per accudire con
sollecitudine i propri nati. Questo uccello, tranquillo
e in attesa, però assimila in sé la sicurezza e la forza
dell’aquila imperiale, che domina i destini umani
(Pd VI). Anche in questo caso il poeta riesce ad attivare la memoria del lettore, ad imprimere in modo
efficace immagini ed emozioni nella sua mente e
nella sua memoria, e ad attivare molteplici associazioni.
3. Dante insiste sullo splendore di Cristo, che illumina i beati e che stampa su di essi la sua impronta.
Ma tale splendore è talmente intenso, che non riesce
a vedere la fonte dello sfolgorio. Poi Cristo sale al
cielo ed egli può così vedere le schiere dei beati, la
Vergine Maria e Cristo che si allontana. Quando
Cristo è salito al cielo, egli fissa gli occhi sulla luce
più grande rimasta, la Madonna. Su di lei scende
una fiamma di luce, l’arcangelo Gabriele, che la
cinge di luce come una corona e che ripete la scena
dell’annunciazione, ben impressa nella memoria del
lettore. L’arcangelo continua a cingere di luce la
Madonna, finché essa segue il Figlio in cielo. Intanto i beati cantano il nome di Maria. Ma la coralità,
che il poeta attribuisce loro, non è la coralità terrena
e penitenziale, che caratterizzava le anime del purgatorio; è la coralità di chi ormai ha lasciato la condizione umana ed è entrato a far parte della vita di
Dio. Quando la Madonna sale al cielo, essi prendono a cantare O regina del cielo. Il tripudio delle anime coinvolge anche il lettore, che è affascinato
dalla scena celeste ed è abbagliato dalle luci e dai
suoni...
3.1. Il poeta ha ora un controllo totale dei suoi strumenti retorici e con abilità ed efficacia fa due cose,
che tra loro si compenetrano e si rafforzano: a) costruisce una scenografia di forte impatto visivo ed
emotivo, che esprime con versi adeguati; e b) sollecita nello stesso momento la mente, la memoria ed i
sensi (la vista e l’udito) del lettore. Il coinvolgimento del lettore è totale: il poeta penetra per i canali
consci e per quelli inconsci, supera le resistenze ed i
sistemi di difesa e riesce a manipolare e a plasmare
come vuole l’animo di chi legge.
4. Dante dà spazio a Cristo, lasciando in secondo
piano le altre due persone della Trinità divina, e a
Maria, sua Madre e creatura terrena. Il motivo è facile da capire: Cristo è la persona più attiva della
Trinità, e la persona che s’incarna e che si fa uomo
grazie alla disponibilità della Madonna. Cristo è attivo anche sulla terra: raccoglie i 12 apostoli e li invita a diffondere la buona novella. Ma è attivo anche con il sacrificio sulla croce, che ristabilisce il
patto di alleanza tra Dio e gli uomini, rotto dal peccato originale, e che riapre le porte degli inferi, dove Egli discende per riportare in cielo coloro che erano nati prima della sua venuta. L’attivismo di Cristo dev’essere un esempio da imitare per gli uomini,
che sulla terra devono lottare contro le sofferenze, i
mali ed il peccato. Non per niente il cristiano è soldato di Cristo. Per questo motivo tutto il canto è
pieno di una terminologia militare: le schiere, sobranza, si ripara, possanza, aprì le strade, vittoria,
concilio, gloria. E fa del trionfo di Cristo sopra le
schiere dei beati la versione cristiana del trionfo militare del generale romano, che attraversa le vie di
Roma seguìto dal bottino e dalle truppe.
5. Beatrice invita Dante a fissare gli occhi sul bel
giardino dei beati e sulla rosa «in che ‘l verbo di-
Divina commedia. Paradiso, a cura di Pietro Genesini 87
vino Carne si fece» (vv. 73-74), cioè sulla Madonna, la rosa mistica del cielo. Questa messa in primo
piano della Vergine è ripresa e ampliata poco dopo,
quando l’arcangelo Gabriele discende dall’alto e
cinge la Madonna con una corona di luce (vv. 103-
108). L’arcangelo Gabriele però arricchisce ed amplifica la scena precedente e ripete l’annuncio, fatto
nel Vangelo, dell’incarnazione di Dio nel grembo
della Vergine. Questa ripetizione di un fatto
s’inserisce nel cerimoniale liturgico che caratterizza
il cristianesimo in misura forse superiore a tutte le
altre religioni: i momenti fondamentali (annunciazione, incarnazione, nascita, battesimo, morte, resurrezione di Cristo ecc.) sono collocati fuori del tempo
e dello spazio e fissati per sempre nella memoria
mediante cerimonie, invocazioni, atti liturgici, che
si ripetono ad oltranza e che plasmano la mente ed il
cuore del credente.
6. Diversamente dall’Olimpo greco, il cielo cristiano è mascolino: la Vergine Maria, l’unico elemento
femminile, è di origine umana e per meriti speciali –
è Madre di Cristo, cioè di Dio – è assunta in cielo in
anima e corpo. D’altra parte le società tradizionali
occidentali erano patrilineari, invece quelle indiane
davano un’importanza ben maggiore all’elemento
femminile: il principio maschile e femminile, yin e
yang, erano complementari ed esistevano dentro la
realtà. Ci sono però alcune differenze significative:
a) la Santissima Trinità cristiana è completamente
aliena dalla super attività sessuale di Zeus (o di
Giove), che feconda donne ed animali, assumendo
anche l’aspetto di animale e addirittura di pulviscolo d’oro per coronare i suoi amplessi amorosi; lo
Spirito Santo mette incinta soltanto Maria Vergine,
e per motivi seri, da ragion di Stato; b) il colpo di
Stato di Zeus contro il padre Saturno ha successo,
mentre quello di Lucifero contro l’eterno Padre finisce male: l’angelo ribelle viene sbattuto all’inferno;
e c) gli dei dell’Ellade abitano l’Olimpo, un monte
di modesta altezza, sempre immerso nelle nuvole, e
si occupano in modo fastidioso delle vicende umane,
schierandosi in campi opposti alle spalle degli uomini; il Dio cristiano invece è esterno al mondo, che
ha creato, si preoccupa del bene degli uomini, soprattutto delle classi meno abbienti, e addirittura
manda sulla terra suo figlio a morire per salvare
l’umanità.
7. Il canto insiste su molteplici aspetti della natura:
l’uccello che aspetta l’alba, i pleniluni sereni, i vapori ignei, il prato coperto di fiori, il bambinello. Il
poeta esprime con immagini prese dalla natura e
rende alla portata della vita quotidiana l’esperienza
mistica che sta provando in cielo. Il legame tra la
terra e il cielo è ribadito da Cristo, che ha due nature, dalla Madonna, che è Vergine e Madre terrena di
Dio, dai beati, che conquistarono il cielo con una
vita di fede e di buone opere sulla terra, infine da
san Pietro, che tiene le chiavi del regno dei cieli. Il
cielo è pieno di vita terrena e la terra è piena di vita
ultraterrena. I due mondi sono complementari. La
scala di Giacobbe li unisce. E sono unificati da una
rete vastissima di simboli, che li trasformano in un
terzo mondo, il mondo dell’immaginario. La realtà
è complessa e soltanto una strategia complessa permette di catturarla. Un rapporto diretto, descrittivo,
biunivoco tra nomen e res è impensabile e destinato
all’insuccesso (Il nome peraltro indica e svela
l’essenza della cosa). Il Medio Evo percepisce la
complessità della realtà ed attua costantemente strategie efficaci per affrontarla.
7.1. Questa fusione di umano e di divino non è peraltro una prerogativa del cristianesimo: le altre religioni (sumerica, assira, babilonese, egiziana, greca,
romana, indiana ecc.) sono sulle stesse posizioni.
L’uomo ricorre al divino per spiegare il mondo e per
trovare una difesa al suo stato di debolezza chiedendo aiuto alla divinità: con l’offerta di sacrifici il
fedele cerca di cambiare la realtà di questo mondo,
che altrimenti non sa come modificare. E che non è
capace affatto di modificare. Ciò vuole dire che il
mondo degli dei è in funzione del mondo degli uomini, non viceversa. L’Olimpo, la sede degli dei,
era un monte di modesta altezza, che sorgeva poco
più a nord di Atene. Gli dei avevano l’antipatica abitudine d’impicciarsi degli affari degli uomini e di
concupirne le donne. Gli inferi poi sono tristissimi e
la gloria acquistata sulla terra non li rende più sopportabili. Elena, la più bella delle donne, è uguale a
tutti gli altri scheletri; ed Achille è disposto a rinunciare alla sua gloria, pur di ritornare per un momento
sulla terra.
8. La corte celeste è fatta di schiere di anime che
ormai hanno perso la loro identità terrena: sono luci
in diretto contatto con Dio, cioè con Cristo, da cui
traggono il proprio splendore. Il poeta si riallaccia al
passo del Vangelo in cui Cristo si presenta come la
vite, mentre i fedeli sono i tralci. E la vite dà la linfa vitale (Gv. 15, 1-5).
9. Nel canto Dante parla con Beatrice, che gli indica i beati, ma non ha alcun contatto né con la Madonna né con Cristo. Il rapporto è ancora a distanza,
perché non è ancora giunto il momento di un incontro ravvicinato. Il momento giusto sarà alla fine del
viaggio, quando il poeta vedrà Dio, il fine dei suoi
desideri, e sprofonderà nell’essenza divina (Pd
XXXIII, 67-145). In tale canto saranno ripresi e portati a compimento anche altri motivi, qui soltanto
accennati: le difficoltà di portare a termine la parte
finale del Paradiso e l’inadeguatezza (vv. 64-66)
delle pur considerevoli capacità poetiche dell’autore
(Pd II, 1-15).
Il riassunto del canto è semplice: 1) Beatrice indica
a Dante i beati redenti da Cristo; 2) il poeta vede
migliaia di luci, dominate dalla luce di Cristo, che
le supera tutte; poi 3) la donna invita il poeta a
guardarla, perché ora i suoi occhi sono capaci di farlo; ma 4) il volto di Beatrice è indescrivibile; 5) la
donna lo invita a guardare Cristo, la Vergine e i beati; il poeta la ascolta; 6) Cristo sale all’empìreo, così
Dante può fissare gli occhi sulla Vergine; 7)
l’arcangelo Gabriele sotto forma di corona luminosa
circonda il capo della Madonna, mentre tutti i beati
cantano il nome di Maria; poi 8) essa sale al cielo
seguendo suo Figlio, mentre i beati cantano O regina del cielo; 9) qui in cielo essi stanno ottenendo il
premio che si acquista sulla terra versando lacrime e
disprezzando i beni mondani. 
Divina commedia. Paradiso, a cura di Pietro Genesini 88
Canto XXIV
“O sodalizio eletto a la gran cena
del benedetto Agnello, il qual vi ciba
sì, che la vostra voglia è sempre piena,
1
se per grazia di Dio questi preliba
di quel che cade de la vostra mensa,
prima che morte tempo li prescriba,
4
ponete mente a l’affezione immensa
e roratelo alquanto: voi bevete
sempre del fonte onde vien quel ch’ei
pensa”.
7
Così Beatrice; e quelle anime liete
si fero spere sopra fissi poli,
fiammando, a volte, a guisa di comete.
10
E come cerchi in tempra d’oriuoli
si giran sì, che ‘l primo a chi pon mente
quieto pare, e l’ultimo che voli;
13
così quelle carole, differentemente danzando, de la sua ricchezza
mi facieno stimar, veloci e lente.
16
Di quella ch’io notai di più carezza
vid’io uscire un foco sì felice,
che nullo vi lasciò di più chiarezza;
19
e tre fiate intorno di Beatrice
si volse con un canto tanto divo,
che la mia fantasia nol mi ridice.
22
Però salta la penna e non lo scrivo:
ché l’imagine nostra a cotai pieghe,
non che ‘l parlare, è troppo color vivo.
25
“O santa suora mia che sì ne prieghe
divota, per lo tuo ardente affetto
da quella bella spera mi disleghe”.
28
Poscia fermato, il foco benedetto
a la mia donna dirizzò lo spiro,
che favellò così com’i’ ho detto.
31
Ed ella: “O luce etterna del gran viro
a cui Nostro Segnor lasciò le chiavi,
ch’ei portò giù, di questo gaudio miro,
34
tenta costui di punti lievi e gravi,
come ti piace, intorno de la fede,
per la qual tu su per lo mare andavi.
37
S’elli ama bene e bene spera e crede,
non t’è occulto, perché ‘l viso hai quivi
dov’ogne cosa dipinta si vede;
40
ma perché questo regno ha fatto civi
per la verace fede, a gloriarla,
di lei parlare è ben ch’a lui arrivi”.
43
Sì come il baccialier s’arma e non parla
fin che ‘l maestro la question propone,
per approvarla, non per terminarla,
46
così m’armava io d’ogne ragione
mentre ch’ella dicea, per esser presto
a tal querente e a tal professione.
49
“Di’, buon Cristiano, fatti manifesto:
fede che è?”. Ond’io levai la fronte
in quella luce onde spirava questo;
52
poi mi volsi a Beatrice, ed essa pronte
sembianze femmi perch’io spandessi
l’acqua di fuor del mio interno fonte.
55
“La Grazia che mi dà ch’io mi confessi”,
comincia’ io, “da l’alto primipilo,
faccia li miei concetti bene espressi”.
58
1. «O voi che come compagni siete stati scelti per la
grande cena dell’Agnello benedetto, il quale vi ciba
così, che il vostro desiderio è sempre appagato, 4. se
per grazia di Dio questi (=Dante) pregusta le briciole che cadono dalla vostra mensa, prima che il tempo gli prescriva la morte, 7. ponete mente all’immenso desiderio [che prova] e irroratelo un po’ [con
quella rugiada che estingue la sete]: voi bevete sempre dalla sorgente [della sapienza] da cui proviene
quel che egli pensa.» 10. Così disse Beatrice. Quelle
anime liete si disposero come sfere che giravano sopra un asse fisso, fiammeggiando, a volte, a guisa di
comete. 13. E, come le ruote nei congegni degli orologi girano tanto velocemente, che a chi osserva la
prima appare immobile e l’ultima che voli; 16. così
quelle anime, danzando in modo diverso, mi facevano stimare il loro grado di beatitudine, secondo la
loro velocità e la loro lentezza. 19. Da quella ruota,
che io notai di più pregio, io vidi uscire un fuoco
(=san Pietro) così felice, che non ne lasciò alcun altro più splendente. 22. Per tre volte ruotò intorno a
Beatrice con un canto tanto divino, che la mia fantasia non è capace di ripetere. 25. Perciò la mia penna
salta [oltre] e non lo descrivo: la nostra immaginazione, nonché le nostre parole, ha colori troppo vivaci per [riprodurre] tali sfumature. 28. «O mia santa sorella, che con tanta devozione ci preghi, per il
tuo ardente affetto mi spingi a staccarmi da quella
bella sfera [di beati].» 31. Dopo essersi fermato, il
fuoco benedetto indirizzò la parola alla mia donna,
che parlò così come io ho detto. 34. Ed ella: «O luce eterna di quel grande uomo a cui Nostro Signore
lasciò le chiavi, che egli portò sulla terra, di questo
gaudio meraviglioso [che è il paradiso], 37. esamina
costui, come ti piace, sui punti lievi e gravi che riguardano la fede, per la quale tu camminavi sopra il
mare. 40. Non ti è nascosto se egli ama bene
(=correttamente), spera bene e crede [bene], perché
hai gli occhi fissi qui (=in Dio) dove ogni cosa si
vede riflessa [come in uno specchio]. 43. Ma, poiché
questo regno ha acquistato i suoi cittadini per mezzo
della vera fede, è bene che egli abbia l’occasione di
parlare di lei, per glorificarla». 46. Come il baccelliere (=l’assistente), in attesa che il maestro proponga la questione, si arma e non parla, per raccogliere
[nella sua memoria] le prove, non per trarre le conclusioni; 49. così io mi armavo di ogni argomento,
mentre ella parlava, per esser pronto [a rispondere] a
tale inquirente e a tale professione [di fede]. 52.
«Dimmi, o buon cristiano, fatti manifesto: che cos’è
la fede?» Perciò io alzai la fronte verso quella luce
da cui spirava questa domanda; 55. poi mi volsi verso Beatrice, ed essa mi fece sùbito cenno di mandare fuori l’acqua dal mio fonte interno (=di rispondere). 58. «La Grazia divina, che mi permette di fare
la mia professione di fede» io cominciai, «davanti al
suo primo campione (=san Pietro), faccia che i miei
concetti siano bene espressi [dalle parole].» 
Divina commedia. Paradiso, a cura di Pietro Genesini 89
E seguitai: “Come ‘l verace stilo
ne scrisse, padre, del tuo caro frate
che mise teco Roma nel buon filo,
61
fede è sustanza di cose sperate
e argomento de le non parventi;
e questa pare a me sua quiditate”.
64
Allora udi’ : “Dirittamente senti,
se bene intendi perché la ripuose
tra le sustanze, e poi tra li argomenti”.
67
E io appresso: “Le profonde cose
che mi largiscon qui la lor parvenza,
a li occhi di là giù son sì ascose,
70
che l’esser loro v’è in sola credenza,
sopra la qual si fonda l’alta spene;
e però di sustanza prende intenza.
73
E da questa credenza ci convene
silogizzar, sanz’avere altra vista:
però intenza d’argomento tene”.
76
Allora udi’ : “Se quantunque s’acquista
giù per dottrina, fosse così ‘nteso,
non lì avria loco ingegno di sofista”.
79
Così spirò di quello amore acceso;
indi soggiunse: “Assai bene è trascorsa
d’esta moneta già la lega e ‘l peso;
82
ma dimmi se tu l’hai ne la tua borsa”.
Ond’io: “Sì ho, sì lucida e sì tonda,
che nel suo conio nulla mi s’inforsa”.
85
Appresso uscì de la luce profonda
che lì splendeva: “Questa cara gioia
sopra la quale ogne virtù si fonda,
88
onde ti venne?”. E io: “La larga ploia
de lo Spirito Santo, ch’è diffusa
in su le vecchie e ‘n su le nuove cuoia,
91
è silogismo che la m’ha conchiusa
acutamente sì, che ‘nverso d’ella
ogne dimostrazion mi pare ottusa”.
94
Io udi’ poi: “L’antica e la novella
proposizion che così ti conchiude,
perché l’hai tu per divina favella?”.
97
E io: “La prova che ‘l ver mi dischiude,
son l’opere seguite, a che natura
non scalda ferro mai né batte incude”.
100
Risposto fummi: “Di’, chi t’assicura
che quell’opere fosser? Quel medesmo
che vuol provarsi, non altri, il ti giura”.
103
“Se ‘l mondo si rivolse al cristianesmo”,
diss’io, “sanza miracoli, quest’uno
è tal, che li altri non sono il centesmo:
106
ché tu intrasti povero e digiuno
in campo, a seminar la buona pianta
che fu già vite e ora è fatta pruno”.
109
Finito questo, l’alta corte santa
risonò per le spere un ‘Dio laudamo’
ne la melode che là sù si canta.
112
E quel baron che sì di ramo in ramo,
essaminando, già tratto m’avea,
che a l’ultime fronde appressavamo,
115
ricominciò: “La Grazia, che donnea
con la tua mente, la bocca t’aperse
infino a qui come aprir si dovea,
118
61. E seguitai: «O padre, come ci ha lasciato scritto
la penna veritiera del tuo caro fratello (=san Paolo),
che insieme con te mise Roma sulla retta via [della
salvezza], 64. la fede è la sostanza (=il fondamento)
delle cose che speriamo e l’argomento (=la prova)
delle cose che non appaiono [ai nostri sensi]. Questa
a me sembra la sua essenza». 67. Allora udii: «Tu
senti in modo corretto, se intendi bene perché egli
(=san Paolo) la pose prima tra le sostanze e poi tra
gli argomenti». 70. Ed io di rimando: «I profondi
misteri che qui [in cielo] mi mostrano il loro aspetto,
agli occhi di laggiù (=degli uomini) sono così nascosti, 73. che la loro verità è ammessa soltanto per fede, sopra la quale si fonda la speranza [della beatitudine celeste]. Perciò la fede prende il nome di sostanza. 76. E da questa fede ci conviene sillogizzare
(=è necessario che noi procediamo con le deduzioni), senza poter contare su altri occhi [per vedere].
Perciò essa assume il nome di argomento». 79. Allora udii: «Se tutto ciò, che giù [tra gli uomini] si
acquista attraverso l’insegnamento, fosse compreso
bene [come lo hai compreso tu], lì non ci sarebbe
spazio per le discussioni inutili dei sofisti». 82. Così
parlò quello [spirito] acceso d’amore; poi soggiunse:
«Hai passato molto bene [tra le tue mani] la lega e il
peso di questa moneta (=hai esaminato molto bene la
fede). 85. Ma dimmi se tu ce l’hai nella tua borsa
(=la moneta e la fede)». Ed io: «Sì, ce l’ho, così lucida e così rotonda, che non ho alcun dubbio sul suo
conio (=sulla sua autenticità)». 88. Dalla luce profonda che lì splendeva uscì questa risposta: «Questa
cara gioia (=la gemma preziosa della fede), sopra la
quale ogni virtù si fonda, 91. da dove ti venne?». Ed
io: «L’ispirazione dello Spirito Santo, che, come
pioggia abbondante, è diffusa sulle vecchie e sulle
nuove pergamene (=Vecchio e Nuovo testamento),
94. è un sillogismo (=argomento) che me lo ha fatto
concludere in modo così stringente che in proposito
ogni altra dimostrazione mi pare superflua». 97. Io
udii poi: «L’Antico e il Nuovo testamento, che ti
fanno così concludere, perché tu li consideri ispirati
da Dio?». 100. E io: «La prova, che mi dischiude il
vero, sono le opere seguìte (=i miracoli), per le quali
la natura non scalda mai il ferro né batte l’incudine». 103. Mi rispose: «Dimmi, chi ti assicura
che quelle opere siano avvenute? Te lo giura
(=dimostra) quello stesso libro (=la Bibbia) che si
vuole provare, non altri». 106. «Se il mondo pagano
si rivolse al cristianesimo» dissi, «senza miracoli,
quest’unico miracolo è tale, che gli altri non valgono la centesima parte di esso: 109. tu entrasti nel
campo povero e senza mezzi, per seminare la buona
pianta che un tempo fu vite (=fu ben coltivata) e che
ora è divenuta pruno (=è selvatica).» 112. Quando
finii di parlare, la santa corte celeste si mise a cantare in tutti i gruppi il salmo Ti lodiamo, o Dio con
quella dolce melodia che lassù si canta. 115. E quel
principe che, esaminandomi nella fede [passando] di
domanda in domanda, mi aveva ormai tratto al punto in cui ci avvicinavamo alle ultime fronde (=le
conclusioni finali), 118. ricominciò: «La Grazia divina, che guida con amore la tua mente, ti ha fatto 
Divina commedia. Paradiso, a cura di Pietro Genesini 90
sì ch’io approvo ciò che fuori emerse;
ma or conviene espremer quel che credi,
e onde a la credenza tua s’offerse”.
121
“O santo padre, e spirito che vedi
ciò che credesti sì, che tu vincesti
ver’ lo sepulcro più giovani piedi”,
124
comincia’ io, “tu vuo’ ch’io manifesti
la forma qui del pronto creder mio,
e anche la cagion di lui chiedesti.
127
E io rispondo: Io credo in uno Dio
solo ed etterno, che tutto ‘l ciel move,
non moto, con amore e con disio;
130
e a tal creder non ho io pur prove
fisice e metafisice, ma dalmi
anche la verità che quinci piove
133
per Moisè, per profeti e per salmi,
per l’Evangelio e per voi che scriveste
poi che l’ardente Spirto vi fé almi;
136
e credo in tre persone etterne, e queste
credo una essenza sì una e sì trina,
che soffera congiunto ‘sono’ ed ‘este’.
139
De la profonda condizion divina
ch’io tocco mo, la mente mi sigilla
più volte l’evangelica dottrina.
142
Quest’è ‘l principio, quest’è la favilla
che si dilata in fiamma poi vivace,
e come stella in cielo in me scintilla”.
145
Come ‘l segnor ch’ascolta quel che i
piace,
da indi abbraccia il servo, gratulando
per la novella, tosto ch’el si tace;
148
così, benedicendomi cantando,
tre volte cinse me, sì com’io tacqui,
l’appostolico lume al cui comando
151
io avea detto: sì nel dir li piacqui! 154
parlare come si doveva parlare, 121. perciò io approvo ciò che hai detto. Ma ora conviene esprimere
(=è necessario che tu esprima) quel che tu credi e da
dove si offerse alla tua fede». 124. «O padre santo e
spirito beato, che vedi ciò che credesti così che,
[correndo] verso il sepolcro di Cristo, tu vincesti i
piedi più giovani [di Giovanni]» 127. cominciai, «tu
vuoi che io qui manifesti la forma della mia pronta
fede e mi hai chiesto anche la causa di essa. 130. Io
rispondo: io credo in un Dio unico ed eterno, che
con l’amore [che prova verso le creature] e con il
desiderio [che suscita in esse verso di Lui] muove
tutto il cielo, senza esserne mosso. 133. E di tale fede io non ho soltanto prove fisiche e metafisiche, ma
me le dà anche la verità [rivelata], che discende dal
cielo 136. attraverso i libri di Mosè, dei profeti e
dei salmi, del Vangelo e di voi apostoli, che scriveste dopo che lo Spirito Santo vi nutrì. 139. Credo in
tre persone eterne e credo che esse abbiano un’essenza una e trina, che congiunga “io sono” ed “egli
è” (=la prima e la terza persona). 142. Di questa
profonda condizione divina (=che Dio è uno e trino),
a cui io ora ho accennato, la dottrina, che si trova in
più luoghi del Vangelo, m’imprime [la certezza]
nella mente. 145. Questa mia fede è il principio,
questa è la favilla che poi si dilata in viva fiamma e
scintilla in me come una stella in cielo.» 148. Come
il signore che ascolta quel che gli piace [sentire] e
che perciò abbraccia il servo, congratulandosi con
lui per la lieta notizia [che gli ha dato], non appena
questi tace; 151. così, benedicendomi e cantando,
per tre volte mi girò intorno, come io tacqui, la luce
dell’apostolo al cui comando 154. io avevo risposto:
a tal punto fu soddisfatto delle mie parole!
I personaggi
Pietro (Betsaida?-Roma 64/67d.C.) si chiamava Simone e faceva il pescatore. Gesù lo soprannomina
Kefra, cioè roccia (in latino Petrus). Dalla Palestina
va a predicare a Roma, la capitale dell’impero. Diventa il primo papa ed occupa il soglio pontificio
per ben 32 anni. Muore martire. Nel Vangelo riceve
da Cristo un’investitura particolare, che darà luogo
ad infiniti conflitti: «Tu sei Pietro e su questa pietra
io edificherò la mia Chiesa» (Mt 16, 19). Per la
Chiesa romana significa che egli è il capo della
Chiesa. Per le altre comunità che sorgevano significa invece soltanto che egli è primus inter pares.
Paolo (Tarso 5/15 d.C.-Roma 65/67) si chiamava
Saulo. È di famiglia ebraica e cittadino romano. Ha
un’accurata educazione rabbinica e farisaica, che
acquisisce studiando a Gerusalemme. Perseguita i
cristiani, poi si converte miracolosamente sulla via
di Damasco (38ca.) e inizia a predicare la nuova religione. Con Barnaba e Marco predica a Cipro e nell’Asia Minore (45-48), poi ancora in Asia Minore,
in Macedonia e in Grecia, dove fonda diverse chiese. È arrestato e imprigionato a Cesarea per due anni, poi è portato a Roma e decapitato. Scrive numerose lettere, confluite nel Nuovo testamento. Le
sue idee, espresse in uno stile vigoroso e passionale, hanno grande influsso sul pensiero cristiano
successivo.
Commento
1. In questo canto il poeta impersona la figura dello
studente che all’università affronta l’esame in modo
diligente, lo supera con onore e riceve le congratulazioni del maestro che lo esamina. Aveva impersonato molte altre figure: protagonista del viaggio,
simbolo di se stesso e dell’umanità errante, credente, cittadino, privato, filosofo, scienziato, teologo,
teorico, poeta, colui che compie il viaggio, colui che
lo racconta dopo averlo compiuto, scrittore esterno
al poema... Dio è soltanto uno e trino, egli è uno e nultiplo.
1.1. L’esame riguarda la fede. Nei due canti successivi prosegue con la speranza e la carità, le tre virtù
teologali, che poi sono completate dalle quattro virtù cardinali: prudenza, giustizia, fortezza e temperanza. Gli esaminatori sono Pietro, Giacomo e Giovanni, insomma i tre apostoli che hanno accompagnato Cristo sul monte Tabor (Mt 17, 1-8).
2. L’esame è tenuto da san Pietro, il capo degli apostoli, investito di questa funzione direttamente da
Gesù Cristo. Ma la definizione della fede è di san 
Divina commedia. Paradiso, a cura di Pietro Genesini 91
Paolo, l’ex persecutore che si converte per intervento divino sulla via di Damasco. San Pietro era soltanto un bravo pescatore, magari anche di anime.
Ma ciò non era sufficiente per mettere in piedi una
Chiesa che volesse uscire dalla clandestinità e diffondersi, come diceva il Vangelo, nel mondo universo a predicare la buona novella. Ci voleva un
colpo di genio e un volo d’aquila. San Paolo, il romano, è la penna che diffonde la fede ed è anche,
soprattutto, la mente organizzatrice. Costruire una
città, una strada, un acquedotto, un successo sul
campo di battaglia o costruire e diffondere una nuova fede è la stessa cosa. Servono passione, capacità,
ingegno, pubblicità (le lettere degli apostoli), testimonianze, possibilmente spettacolari (le persecuzioni). Il successo è straordinario. Così la Chiesa delle
origini si mette sùbito a parlare il greco, la lingua
dell’oriente che dopo Alessandro Magno (356-323
a.C.) era divenuta  . Ma poi si trasferisce a Roma, perché Roma è la capitale dell’impero, il centro più efficace d’irradiazione della nuova fede. La sfida e lo scontro è portato direttamente
nel cuore dell’impero. L’assalto suscita ben presto
reazioni violentissime, poiché la nuova religione
mina le basi ideologiche del potere e della società
(il primato dell’imperatore, i valori militari e civili,
la divisione della società in classi di disuguali ecc.).
L’attacco è condotto dal basso: le classi meno abbienti, tra le quali il cristianesimo miete enormi consensi, sono usate per demolire la società costituita.
Gli imperatori reagiscono perseguitando i cristiani.
Le persecuzioni provocano martiri che diffondono
ulteriormente la nuova fede. Ad un certo punto l’impero deve giungere a un compromesso con la nuova
religione, che ormai pervade tutti gli strati sociali.
Con l’editto di Costantino (313) il cristianesimo può
essere liberamente professato; alla fine del secolo
con l’editto di Teodosio diventa l’unica religione di
Stato (396). I perseguitati diventano i persecutori.
Un grande successo!
2.1. in questo canto san Pietro è l’esaminatore severo e paterno e poi compiaciuto perché lo scolaro ha
superato brillantemente la prova. In Pd XXVII, 10-
66, invece lancia una durissima invettiva contro gli
ecclesiastici corrotti, in particolare contro i papi. Essa rimanda poi a If XIX, dove Dante punisce i papi
simoniaci e dove lancia un’invettiva contro l’imperatore Costantino, colpevole di aver dato a papa Silvestro I quella dote, Roma e i territori limitrofi, con
cui inizia il potere temporale della Chiesa.
3. Con il senno di poi si potrebbe dire: che senso ha
demolire un sistema e poi raccoglierne l’eredità e la
cultura? O forse le cose sono andate diversamente?
E come? Forse l’impero romano era in crisi da tempo, una crisi dovuta alla sua estensione e al fatto che
i cittadini aborrivano la leva e con sublime intelligenza chiamavano i barbari a difendere i confini
dai... barbari? E il cristianesimo, impadronendosi
dello Stato, ha salvato il salvabile? La storia appartiene ai mondi possibili, non al mondo della necessità. E queste domande sono lecite sul passato e sono necessarie quando si pone il problema di che fare
nel presente e nel futuro, perché entro certi limiti il
futuro è nelle mani del singolo individuo, della singola città, della singola classe dirigente, del singolo Stato.
3.1. Tra le tante cose che il cristianesimo prende
dalla cultura romana sono le feste – ora liturgiche –
che scandiscono e conquistano i vari periodi
dell’anno. Anzi le feste cristiane sono più ricche e
imponenti di quelle romane. E i riti di passaggio,
che scandiscono la vita umana, dalla puerizia alla
giovinezza al matrimonio alla vecchiaia, sono contrassegnati dai sette sacramenti. Oltre a ciò il cristianesimo, memore della sua origine ebraica, dà
spazio al sacerdozio e anche al momento del passaggio dalla vita alla morte. Appena nato, il cristiano è battezzato, poi si avvicina alla comunione,
quindi diventa soldato di Cristo, poi si sposa o diventa sacerdote o prende gli ordini minori. E così
via, sino alla morte. La toga praetexta è sostituita
con la spada e lo scudo dei crociati...
3.2. Ma la romanizzazione della Chiesa e dei riti
avviene sopra una cultura ebraica: presso il popolo
ebreo i sacerdoti appartenevano ad un’unica tribù,
quella dei leviti, ed avevano un potere particolare
perché erano in diretto rapporto con Dio. Il papa
mantiene questa prerogativa e la fa valere. Oltre a
ciò la differenza e la contrapposizione tra sacro e
profano, tra clero (=i chiamati da Dio) e laici (=la
plebaglia ripugnante) è sottolineata anche dalle vesti: quelle del clero sono particolarmente curate, risplendenti e colorate. Compresi i cappelli del papa,
dei cardinali, dei vescovi fino agli umili sacerdoti. E
a seconda delle circostanze. È proprio vero: l’abito
fa il monaco. Ma è anche verro che tutto ciò è fatto
ad maiorem Dei gloriam!
4. Paolo di Tarso era già comparso nella Divina
commedia: egli ed Enea visitano l’oltretomba ancora vivi (If II, 10-42). Enea, perché dalla sua discendenza doveva nascere l’impero romano. Lui, perché
doveva portare prove della fede cristiana.
4.1. San Paolo però introduce nel cristianesimo elementi del mondo pagano, senz’altro eterogenei rispetto all’insegnamento del Vangelo, ma probabilmente inevitabili: la società romana era divisa in
classi ognuna delle quali svolgeva un ruolo specifico; la società cristiana, inizialmente di uguali,
s’istituisce distinguendo laici ed ecclesiastici, e organizzandosi sulla gerarchia e su una struttura piramidale: epìscopoi, sorveglianti, cioè i vescovi;
presbyteroi, anziani, cioè i preti, in latino sacerdoti; diàkonoi, diaconi, coloro che si preparano a diventare preti; infine i semplici fedeli. In questa gerarchia le donne sono e restano apparentemente in
secondo piano. In realtà hanno importanti compiti
privati da svolgere, e comunque anch’esse sono figlie di Dio e perciò uguali a tutti gli altri figli di
Dio. Per questa struttura gerarchica si poteva trovare
una giustificazione o un fondamento nel Vangelo,
dove Gesù dice: «Io sono la vite, voi siete i tralci»
(Gv. 15, 1-5).
5. L’itinerario che porta il poeta (e l’uomo) a Dio è
molto complesso. La preparazione dottrinale e la 
Divina commedia. Paradiso, a cura di Pietro Genesini 92
professione di fede sono alcune di queste tappe. Insomma l’uomo deve essere consapevole e responsabile di quel che fa e di quel che crede. La fede non è
sinonimo di ignoranza. Anzi la ragione, la ragione
teologica, è portata agli estremi limiti delle sue capacità, prima di cedere il passo alla rivelazione. Oltre la visione c’è la fede mistica, l’estasi, che mette
in contatto con Dio al di là delle capacità dei nostri
sensi. Tutto questo avviene nella vita terrena.
Nell’altra vita il fedele ha una visione mistica di
Dio e sprofonda nell’essenza divina. Il poeta attua
precisamente questo itinerarium mentis in Deum, e
alla fine del viaggio ha la visione estatica di Dio.
5.1. I vv. 130-147 contengono tutte le verità di fede
del cristianesimo. Non sono molte. In séguito esse
saranno compendiate nella Professio fidei tridentinae, con cui si conclude il Concilio di Trento
(1545-1563). Nei secoli successivi vengono aggiunte alcune altre verità: la ragione non deve fare gravi
rinunce. In compenso si può dispiegare per tutto
l’universo. Quando esce dall’universo, procede inizialmente da sola (la ragione teologica), poi procede
con l’aiuto della rivelazione, cioè è aiutata dall’esterno, dalle Sacre scritture – l’Antico e il Nuovo
testamento, i Vangeli ecc. –, che sono state ispirate
direttamente da Dio. Il cristianesimo può giustamente e con orgoglio dire che non è venuto a distruggere
il mondo e la cultura precristiana – la cultura classica –. È venuto a completare quella cultura, che era
manchevole, perché non conosceva né il battesimo,
né la rivelazione, né la grazia. Certi completamenti
però sono più grandi e più rivoluzionari delle più
grandi rivoluzioni, fatte come tali.
5.2. San Pietro (e Dante) è estremamente aderente
all’apologetica cristiana dei primi secoli, che aveva
ingaggiato una durissima lotta contro gli avversari
sul piano della produzione letteraria. L’argomentazione del santo è stringente (vv. 85-111): a) la fede cristiana si basa sulle Sacre scritture; b) le Sacre
scritture sono ispirate direttamente dallo Spirito
Santo, perciò sono assolutamente veritiere; c) la
prova che sono ispirate da Dio è costituita dai miracoli che esse raccontano; d) il ragionamento circolare (l’ispirazione divina è confermata dai miracoli; e
i miracoli confermano l’ispirazione divina) è aggirato grazie al miracolo più grande: e) «Se il mondo
pagano si rivolse al cristianesimo (=si convertì) senza miracoli, quest’unico miracolo è tale, che gli altri
non valgono la centesima parte di esso» (vv. 106-
081).
5.3. Il Dio di questa professione di fede è un Dio
aristotelico-cristiano: è uno e trino, ed esterno al
mondo, che ha creato; ma è Motore Immobile, che
attira a sé tutte le creature come fine ultimo della
realtà.
6. La fede è definita sostanza (=il fondamento) delle cose che speriamo (la resurrezione della carne e la
vita eterna) e argomento (=la prova) delle cose che
non appaiono ai nostri sensi, cioè che restano invisibili agli occhi degli uomini. Il linguaggio usato da
Paolo e recepito da Dante è immaginoso e paradossale, poiché deve esprimere cose ai limiti delle sue
capacità espressive. Anche altrove il poeta denuncia
i limiti del linguaggio umano (Pd XXXIII, 55-57,
58-60, 67-75, 106-108, 121-123, 139-141, 142-
145). In effetti esistono anche le cose indicibili, che
inevitabilmente suscitano perplessità. Anche il linguaggio è uno strumento e in quanto tale presenta
dei limiti. Ma che cosa c’è oltre il linguaggio?
7. Nel Tractatus logico-philosophicus (1922) Ludwig Wittgenstein (1889-1851), il grande logico e
filosofo del linguaggio e forse anche il più grande
filosofo del Novecento, ha risposto inavvertitamente
il mistico. Il mistico non si descrive, si presenta, si
mostra, appare. Esso è duplice: dentro il linguaggio
(il linguaggio non può descrivere se stesso) e fuori
del linguaggio, nel mondo. Anzi è il mondo, l’enigma del mondo, perché tale diventa il mondo,
quando viene percepito come totalità. Il pensatore
viennese aggiunge anche molte altre cose interessanti: se una domanda si può formulare, si può formulare anche la risposta. Ma le domande riguardano soltanto le realtà che esistono dentro il mondo (Dante
avrebbe detto nel mondo sotto la Luna, soggetto al
divenire, e in quello sopra la Luna, sempre uguale
a se stesso): non si può porre nessuna domanda sul
mondo dall’esterno del mondo (Dante avrebbe detto
dal punto di vista dell’assoluto, di Dio). E allora
che si fa? È ovvio, parola di filosofo: «Ciò di cui
non si può parlare si deve tacere». Con questa proposizione, che non casualmente porta il numero 7,
termina la più grande opera filosofica del sec. XX.
7.1. Ma i medioevali avevano tentato anche altre
vie, ad esempio quella che porta il nome di teologia
negativa: se Dio è ineffabile, allora non si può dire
ciò che Egli è, ma ciò che Egli non è. Logici e immaginosi! Nessun ostacolo deve resistere alla ragione ed ai limiti della ragione. Poi sono venuti i tempi
bui: la ragione politica senza valori etici di N. Machiavelli (1469-1527), che come il bue di Perillo si
beffa del suo stesso autore, e la ragione strumentale
degli illuministi (1730-1789), che è efficiente, senza scopi propri e provoca disastri.
8. Il poeta ricorre, come in altri casi, alla cultura agricola del Vangelo: san Pietro è paragonato ad un
agricoltore che semina il campo e poi raccoglie (vv.
109-111). Nel Vangelo Cristo si presenta con una
immagine molto efficace: «Io sono la vite e voi siete
i tralci». E ricorre ad altre immagini semplici e capaci di colpire: le parabole.
La struttura del canto è semplice: 1) Beatrice intercede per Dante presso i beati e presso san Pietro,
affinché lo esamini nella fede; 2) lo spirito di san
Pietro si avvicina a Dante danzandogli intorno, e 3)
gli chiede che cos’è la fede per un cristiano; 4) Dante risponde con le parole di san Paolo che essa è sostanza ed argomento; poi 5) il santo chiede chiarimenti ed il poeta risponde in modo esauriente; quindi 6) fa ancora altre domande: se il poeta ha la fede,
dove l’ha attinta e quali prove dimostrano che la sua
fede è vera; 7) ad ogni domanda il poeta risponde
correttamente; 8) così alla fine dell’esame il santo si
congratula con lui.
Divina commedia. Paradiso, a cura di Pietro Genesini 93
Canto XXXIII
“Vergine Madre, figlia del tuo figlio,
umile e alta più che creatura,
termine fisso d’etterno consiglio,
1
tu se’ colei che l’umana natura
nobilitasti sì, che ‘l suo fattore
non disdegnò di farsi sua fattura.
4
Nel ventre tuo si raccese l’amore,
per lo cui caldo ne l’etterna pace
così è germinato questo fiore.
7
Qui se’ a noi meridiana face
di caritate, e giuso, intra ‘ mortali,
se’ di speranza fontana vivace.
10
Donna, se’ tanto grande e tanto vali,
che qual vuol grazia e a te non ricorre
sua disianza vuol volar sanz’ali.
13
La tua benignità non pur soccorre
a chi domanda, ma molte fiate
liberamente al dimandar precorre.
16
In te misericordia, in te pietate,
in te magnificenza, in te s’aduna
quantunque in creatura è di bontate.
19
Or questi, che da l’infima lacuna
de l’universo infin qui ha vedute
le vite spiritali ad una ad una,
22
supplica a te, per grazia, di virtute
tanto, che possa con li occhi levarsi
più alto verso l’ultima salute.
25
E io, che mai per mio veder non arsi
più ch’i’ fo per lo suo, tutti miei prieghi
ti porgo, e priego che non sieno scarsi,
28
perché tu ogne nube li disleghi
di sua mortalità co’ prieghi tuoi,
sì che ‘l sommo piacer li si dispieghi.
31
Ancor ti priego, regina, che puoi
ciò che tu vuoli, che conservi sani,
dopo tanto veder, li affetti suoi.
34
Vinca tua guardia i movimenti umani:
vedi Beatrice con quanti beati
per li miei prieghi ti chiudon le mani!”.
37
Li occhi da Dio diletti e venerati,
fissi ne l’orator, ne dimostraro
quanto i devoti prieghi le son grati;
40
indi a l’etterno lume s’addrizzaro,
nel qual non si dee creder che s’invii
per creatura l’occhio tanto chiaro.
43
E io ch’al fine di tutt’i disii
appropinquava, sì com’io dovea,
l’ardor del desiderio in me finii.
46
Bernardo m’accennava, e sorridea,
perch’io guardassi suso; ma io era
già per me stesso tal qual ei volea:
49
ché la mia vista, venendo sincera,
e più e più intrava per lo raggio
de l’alta luce che da sé è vera.
52
 Da quinci innanzi il mio veder fu
maggio
che ‘l parlar mostra, ch’a tal vista cede,
e cede la memoria a tanto oltraggio.
55
Qual è colui che sognando vede,
che dopo ‘l sogno la passione impressa
rimane, e l’altro a la mente non riede,
58
1. «O Vergine Madre, figlia del tuo figlio, umile e
grande più che [ogni altra] creatura, termine (=scopo) fissato dall’eterno decreto [di Dio], 4. tu sei colei che nobilitasti così la natura umana, che il suo
creatore (=il Verbo) non disdegnò di farsi sua creatura. 7. Nel ventre tuo si riaccese l’amore [divino],
per il cui calore nell’eterna pace [del cielo] è germogliato questo fiore (=la candida rosa). 10. Qui sei
per noi fiaccola ardente di carità, e giù fra i mortali
sei viva fontana di speranza. 13. O Signora, sei tanto
grande e tanto vali, che colui che vuole grazia e non
ricorre a te, vuole che il suo desiderio voli senz’ali
(=non sia soddisfatto). 16. La tua benignità non soccorre soltanto chi domanda, ma molte volte liberamente precede il domandare. 19. In te la misericordia, in te la pietà, in te la magnificenza, in te s’aduna tutto ciò che vi è di buono nelle creature (=uomini e angeli). 22. Ora costui, che dall’infima laguna dell’universo (=l’inferno) fin qui ha veduto le vite degli spiriti ad una ad una, 25. ti supplica di ottenergli per grazia tanta virtù, che possa con gli occhi
levarsi più in alto verso l’ultima salvezza. 28. Ed io,
che mai non arsi di vedere [Dio] più di quanto non
faccio perché lo veda lui, ti porgo tutte le mie preghiere – e prego che non siano scarse –, 31. affinché
con le tue preghiere lo sleghi da ogni nube (=impedimento) del suo stato mortale, così che il sommo
piacere (=Dio) gli si dispieghi (=manifesti). 34. Ancora ti prego, o regina, che puoi ciò che vuoi, [ti
prego] che conservi sani (=puri) i suoi affetti (=il
cuore e la volontà) dopo una visione così grande. 37.
La tua protezione vinca le passioni umane: vedi che
Beatrice e tutti i beati congiungono a te le mani, affinché tu esaudisca le mie preghiere!» 40. Gli occhi
da Dio prediletti e venerati, fissi in san Bernardo
pregante, ci dimostrarono quanto le son gradite le
preghiere devote. 43. Quindi si drizzarono all’eterna
luce, nella quale non si deve credere che si avvii [altret]tanto chiaramente occhio di creatura mortale.
46. Ed io, che al fine di tutti i desideri mi avvicinavo – così come dovevo –, espressi con tutte le mie
forze l’ardore del desiderio. 49. Bernardo mi accennava e mi sorrideva, affinché io guardassi in su; ma
io ero già da me in quell’atteggiamento, che egli voleva. 52. E la mia vista, divenendo limpida, penetrava sempre più dentro il raggio di quell’alta luce,
che da sé è vera. 55. Da questo momento in poi ciò
che vidi fu più grande di quanto possano dire le nostre parole, che devono cedere a tale vista, e cede
[anche] la memoria davanti a tanto eccesso. 58.
Qual è colui che vede in sogno ciò che, dopo il sogno, lascia impressa una [forte] emozione, mentre il
resto non ritorna alla memoria; 
Divina commedia. Paradiso, a cura di Pietro Genesini 94
cotal son io, ché quasi tutta cessa
mia visione, e ancor mi distilla
nel core il dolce che nacque da essa.
61
Così la neve al sol si disigilla;
così al vento ne le foglie levi
si perdea la sentenza di Sibilla.
64
O somma luce che tanto ti levi
da’ concetti mortali, a la mia mente
ripresta un poco di quel che parevi,
67
e fa la lingua mia tanto possente,
ch’una favilla sol de la tua gloria
possa lasciare a la futura gente;
70
ché, per tornare alquanto a mia memoria
e per sonare un poco in questi versi,
più si conceperà di tua vittoria.
73
Io credo, per l’acume ch’io soffersi
del vivo raggio, ch’i’ sarei smarrito,
se li occhi miei da lui fossero aversi.
76
E’ mi ricorda ch’io fui più ardito
per questo a sostener, tanto ch’i’ giunsi
l’aspetto mio col valore infinito.
79
Oh abbondante grazia ond’io presunsi
ficcar lo viso per la luce etterna,
tanto che la veduta vi consunsi!
82
Nel suo profondo vidi che s’interna
legato con amore in un volume,
ciò che per l’universo si squaderna:
85
sustanze e accidenti e lor costume,
quasi conflati insieme, per tal modo
che ciò ch’i’ dico è un semplice lume.
88
La forma universal di questo nodo
credo ch’i’ vidi, perché più di largo,
dicendo questo, mi sento ch’i’ godo.
91
Un punto solo m’è maggior letargo
che venticinque secoli a la ‘mpresa,
che fé Nettuno ammirar l’ombra d’Argo.
94
Così la mente mia, tutta sospesa,
mirava fissa, immobile e attenta,
e sempre di mirar faceasi accesa.
97
A quella luce cotal si diventa,
che volgersi da lei per altro aspetto
è impossibil che mai si consenta;
100
però che ‘l ben, ch’è del volere obietto,
tutto s’accoglie in lei, e fuor di quella
è defettivo ciò ch’è lì perfetto.
103
Omai sarà più corta mia favella,
pur a quel ch’io ricordo, che d’un fante
che bagni ancor la lingua a la mammella.
106
Non perché più ch’un semplice sembiante
fosse nel vivo lume ch’io mirava,
che tal è sempre qual s’era davante;
109
ma per la vista che s’avvalorava
in me guardando, una sola parvenza,
mutandom’io, a me si travagliava.
112
Ne la profonda e chiara sussistenza
de l’alto lume parvermi tre giri
di tre colori e d’una contenenza;
115
e l’un da l’altro come iri da iri
parea reflesso, e ‘l terzo parea foco
che quinci e quindi igualmente si spiri.
118
61. tale sono io, perché la mia visione scompare
quasi completamente e [tuttavia] mi distilla ancora
nel cuore la dolcezza che nacque da essa. 64. Così
la neve si scioglie al sole, così al vento nelle foglie
leggere si perdeva la sentenza della Sibilla. 67. O
somma luce, che tanto ti alzi sopra i concetti mortali
(=la concezione che gli uomini hanno di te), alla
mia memoria riporgi un poco di quel che apparivi
70. e fa’ la mia lingua tanto possente, che una sola
favilla della tua gloria io possa lasciare alle gente
future, 73. perché, se torna un po’ alla memoria e
risuona un po’ in questi versi, più [facilmente] si
concepirà la tua superiorità [su tutto]. 76. Io credo
che per l’intensità del vivo raggio, che io sopportai,
sarei rimasto abbagliato, se i miei occhi si fossero
distolti da Lui. 79. Mi ricordo che per questo motivo
io fui più ardito a sostener [quella luce], tanto che io
congiunsi il mio sguardo con l’essenza infinita. 82.
Oh [quanto fu] abbondante la grazia [divina], per la
quale io ebbi l’ardire di fissare il viso dentro
l’eterna luce, tanto che vi consumai (=v’impiegai
completamente) la vista! 85. Nel suo profondo vidi
che sta congiunto in un volume (=in unità assoluta)
legato con amore ciò che si squaderna (=dispiega)
per l’universo: 88. [vidi] le sostanze e gli accidenti
e i loro rapporti, quasi fusi insieme, in modo tale che
ciò, che io dico, è un semplice barlume. 91. La forma universale di questa unione sono sicuro che io
vidi, perché, dicendo questo, sento che provo una
beatitudine più intensa. 94. Un istante solo mi causò
un oblìo più grande [dell’oblìo] che venticinque secoli [causarono] all’impresa [degli argonauti], la
quale fece che Nettuno guardasse con stupore
l’ombra della nave Argo. 97. Così la mia mente, tutta presa dalla meraviglia, guardava fissa, immobile,
attenta, e si faceva sempre [più] accesa [del desiderio] di guardare [in Dio]. 100. A [guardar] quella
luce si diventa tali, che volgersi da lei, per [guardar]
altra cosa è impossibile che mai si acconsenta, 103.
perché il bene, che è oggetto del volere, si raccoglie
tutto in lei e fuori di essa è imperfetto ciò che lì è
perfetto. 106. Ormai la mia parola, anche soltanto a
[dire] quel che io ricordo, sarà più insufficiente [della parola] di un bambino, che bagni ancor la lingua
alla mammella. 109. Non perché più che un semplice aspetto ci fosse nella viva luce che io guardavo –
Egli è sempre tale qual era prima (=è immutabile) –;
112. ma perché la mia vista diventava in me più forte, mentre guardavo, una sola apparenza passava davanti ai miei occhi [in molteplici visioni], mutando
io (=via via che si modificava la mia capacità visiva). 115. Nella profonda e chiara sussistenza dell’alta luce mi apparvero tre giri di tre colori e della
stessa grandezza; 118. e l’uno (=il Padre) dall’altro
(=il Figlio) come iride (=arcobaleno) da iride appariva riflesso, e il terzo (=Spirito Santo) appariva
fuoco, che spirasse ugualmente da questo e da quello. 
Divina commedia. Paradiso, a cura di Pietro Genesini 95
Oh quanto è corto il dire e come fioco
al mio concetto! e questo, a quel ch’i’
vidi,
è tanto, che non basta a dicer ‘poco’.
121
O luce etterna che sola in te sidi,
sola t’intendi, e da te intelletta
e intendente te ami e arridi!
124
Quella circulazion che sì concetta
pareva in te come lume reflesso,
da li occhi miei alquanto circunspetta,
127
dentro da sé, del suo colore stesso,
mi parve pinta de la nostra effige:
per che ‘l mio viso in lei tutto era messo.
130
Qual è ‘l geomètra che tutto s’affige
per misurar lo cerchio, e non ritrova,
pensando, quel principio ond’elli indige,
133
tal era io a quella vista nova:
veder voleva come si convenne
l’imago al cerchio e come vi s’indova;
136
ma non eran da ciò le proprie penne:
se non che la mia mente fu percossa
da un fulgore in che sua voglia venne.
139
A l’alta fantasia qui mancò possa;
ma già volgeva il mio disio e ‘l velle,
sì come rota ch’igualmente è mossa,
142
l’amor che move il sole e l’altre stelle. 145
121. Oh, quant'è insufficiente la parola e come essa
è inadeguata al mio concetto (=all’immagine che ne
ho nella memoria)! E questo è tanto [inadeguato] a
quel che io vidi, che non basta dire che lo è poco!
124. O luce eterna, che sola in te sussisti, sola
t’intendi [perfettamente] e da te intelletta [quale Figlio] e intendente [quale Padre] ami e sorridi a te
[quale Spirito Santo]! 127. Quel cerchio, che in te
appariva concepito come luce riflessa (=il Figlio),
guardato per un po’ dai miei occhi, 130. dentro di
sé, del suo stesso colore, mi apparve dipinto con la
nostra effigie, perciò la mia vista si fissò tutta in lui.
133. Qual è il geometra, che tutto si applica per misurar il cerchio e che, per quanto pensi, non ritrova
quel principio di cui ha bisogno, 136. tale ero io davanti a quella visione straordinaria: volevo vedere
come l’immagine [umana] si congiunge al cerchio
[divino] e come si colloca in esso. 139. Ma non erano capaci di ciò le nostre piume (=capacità): se non
che la mia mente fu percossa da un fulgore (=una
luce abbagliante), nel quale si compì il suo desiderio. 142. All’alta fantasia qui mancarono le forze;
ma già volgeva [a sé] il mio desiderio e il mio volere, così come una ruota che è mossa ugualmente
[nelle sue parti], 145. l’amore che muove il sole e le
altre stelle.
I personaggi
La candida rosa si è riempita di beati per merito
della Vergine Maria, che ha reso possibile l’incarnazione, la morte e la resurrezione di Cristo.
Argo è il nome della prima nave costruita dall’uomo. Essa serve agli Argonauti, che sono guidati da
Giasone, un principe ateniese, per andare nella Colchide a prendere il vello d’oro. La vista della nave
sopra le onde sorprende il dio Nettuno, che dal profondo del mare vede l’ombra della nave. Il poeta usa
più volte questo esempio nella Divina commedia.
La fonte di Dante è Ovidio, Metam. VII, 100 sgg.
Nettuno è il dio latino del mare. In greco è Poseidone. Giove (in greco Zeus) è il dio del cielo, Plutone
il dio degli inferi.
Le sostanze e gli accidenti sono termini tecnici della filosofia medioevale. Essi indicano di una cosa
ciò che costituisce l’essenza (ad esempio essere uomo) e ciò che è accessorio (avere o non avere la
barba).
Bernardo di Chiaravalle (1091-1153) nel 1112 entra nel monastero benedettino di Citaux, seguìto da
quattro fratelli e da una trentina di seguaci. Nel
1217 fonda un nuovo monastero a Clairvaux, da cui
deriva il nome Chiaravalle. Nel corso della vita fonda ben 68 monasteri. Egli riesce a conciliare una vita ascetica e un’azione continua e indefessa in tutte
le grandi e le piccole questione che coinvolgono la
Chiesa del suo tempo. Fonda l’ordine dei templari e
predica la seconda crociata (1147-49), che si conclude rovinosamente. Scrive numerose opere. È canonizzato nel 1174.
L’amor che move il sole e l’altre stelle è il Motore
Immobile di Aristotele, che infonde il movimento al
mondo e che non è coinvolto dal mondo. Tommaso
d’Aquino (1225-1274) lo interpreta in termini cristiani: il Dio cristiano non è coeterno al mondo,
ma ha creato il mondo e tutti gli esseri con un atto
d’amore, come racconta la Genesi, il primo libro
della Bibbia. Perciò egli ama le sue creature. Il poeta fa sua l’interpretazione di Tommaso.
Commento
1. La preghiera di Bernardo alla Vergine Maria è
lunga ben 21 versi (e con la richiesta d’intercessione
per Dante si prolunga per altri 18). Essa mostra
quanto era divenuto vasto ed importante il culto per
la Madonna. La Chiesa soltanto nel Medio Evo dà
spazio alla figura della Vergine e ne incrementa il
culto. Essa era sempre stata l’anti-Eva, colei che avrebbe schiacciato il capo del serpente tentatore. Essa costituisce il recupero in chiave religiosa del contemporaneo recupero laico della figura femminile,
attuato prima dalla lirica provenzale, poi dalla
Scuola siciliana e dalla Scuola toscana, infine dalla
corrente stilnovistica. La Vergine perciò diventa la
madre di Dio e contemporaneamente la madre di
tutti gli uomini, diventa quindi l’intermediaria tra
l’uomo e Dio. L’uomo si rivolgeva alla Madonna
come alla Madre celeste. E la madre celeste non poteva rispondere di no ai figli che si rivolgevano a lei
gementi e piangenti. Lei a sua volta si rivolgeva a
Dio, suo figlio, per chiedere l’aiuto. E Dio non poteva rispondere di no a sua madre. Perciò il credente
era sicuro di ricevere la grazia richiesta. Il poeta lo
dice esplicitamente sùbito dopo (vv. 13-15). Bonconte da Montefeltro, peccatore fino all’ultimo i-
Divina commedia. Paradiso, a cura di Pietro Genesini 96
stante di vita, si rivolge alla Madonna con un pentimento sincero e salva l’anima (Pg V, 85-129).
L’invocazione di san Bernardo rimanda alla recita
corale del Padre nostro: «O Padre nostro, che ne’
cieli stai...» (Pg XI, 1-30).
1.1. La preghiera si sviluppa per paradossi: Vergine
e Madre, figlia del tuo figlio, umile e alta cratura… Il poeta si sta preparando a definire l’ineffabile.
1.2. La religiosità medioevale si esplica anche in
numerose preghiere e in numerosi canti rivolti a Dio
e alla Vergine. Le preghiere sono recitate. I salmi
tradotti dalla Bibbia e i nuovi inni sacri sono cantati
in coro. La lingua adoperata è il latino, la lingua ufficiale della Chiesa sino al Concilio Vaticano II
(1963-65). A Dio sono riservati gli inni: Te Deum,
Ave, verum Corpus, O salutaris Hostia, Tantum
ergo, Veni, Creator Spiritus. Alla Madonna sono
riservate le preghiere Ave, Maria, gratia plena e
Salve, Regina, mater misericordiae; e numerosi inni
come Stabat Mater, Alma Redemptoris Mater, Inviolata, Regina caeli; e il salmo Magnificat, anima
mea, Dominum.
2. Dante insiste a più riprese, ben sette volte, sui limiti della memoria e del linguaggio (già indicati in
Pd I), nel descrivere la particolare esperienza che
Dio ha riservato a lui, unico tra i mortali: vv. 55-57,
58-60, 67-75, 106-108, 121-123, 139-141, 142-
145. E, nel tentativo di spiegarsi in altro modo, fa
tre esempi: la traccia che un sogno lascia nella memoria (vv. 58-60); la neve che si scioglie al sole e le
parole della Sibilla che si disperdono nel vento (vv.
64-66); e l’oblio totale di ciò che ha visto (vv. 94-
96). Quest’ultimo esempio è particolarmente articolato: un istante di partecipazione alla vita divina
causa al poeta un oblio più grande di quello provocato da 25 secoli all’impresa degli argonauti. Il precedente più importante dei limiti del linguaggio e
della comprensione umana si trova in Pg XXXII, 73-
102 (proprio una cantica prima): Beatrice dice al
poeta di fissare le sue parole nella memoria, anche
se non le capisce. Una volta tornato sulla terra cercherà di tradurre in scrittura le immagini imprese
nella memoria. In questo modo il poeta e il lettore
sono pronti per il canto finale del poema.
3. Il poeta riesce a immaginare una rappresentazione
visibile dell’unità e della trinità di Dio: tre cerchi
concentrici di tre colori diversi, ognuno dei quali
proviene dagli altri due. E ugualmente riesce a dare
un’idea di come le due nature umana e divina di
Cristo si congiungono. La visione di Dio diventa più
profonda, ma le forze umane non sono sufficienti.
Ecco allora che interviene lo stesso Dio, che aiuta il
poeta a partecipare completamente all’essenza divina (vv. 115-145).
4. Il Dio di Dante è il Motore Immobile aristotelico
che crea l’universo e che come sfera estrema avvolge tutto l’universo. Egli però non è pensiero di pensiero, cioè proiettato a pensare unicamente se stesso,
è Dio Creatore, un Dio che crea e che ama le sue
creature, per le quali manda sulla terra suo Figlio a
sacrificarsi. Egli è anche luce infinita, nella quale il
poeta si perde e si abbandona; e, se tutti i beati sono
in comunione con Lui, Egli è lo spazio senza dimensioni in cui si attua tale comunione e tale mistica fusione. Insomma, se le schiere delle anime del purgatorio espiano coralmente la pena ed hanno ancora
qualche aspetto materiale, le anime del paradiso sono immateriali e pura luce, sono tanto splendenti da
essere irriconoscibili, e hanno con Dio un rapporto
di super coralità: esse ormai fanno parte di Dio, sono dentro di Lui, vogliono ciò che Egli vuole, sono
mosse dalla sua volontà.
5. Il Dio dantesco mostra le sue caratteristiche se
viene paragonato a) con lo «’mperador del doloroso
regno» (If XXXIV, 28), che era apparso due cantiche prima; e b) con le varie concezioni della divinità che emergono dalla Bibbia e dal mondo pagano
(greco e latino), dal Vangelo e nel corso della storia
della Chiesa.
5.1. Lucifero (o Satana) è materiale, limitato, esprime impotenza ed ira, ignoranza ed invidia, e odio, è
autisticamente richiuso in se stesso, è mostruosamente brutto – ed era l’angelo più bello, il portatore di
luce, come dice il suo nome – ed eternamente limitato nel luogo più profondo dell’inferno, che è anche
centro dell’universo: il luogo più lontano da Dio,
nel quale era stato precipitato dopo il suo peccato di
superbia. Dio invece è giustizia, potenza, sapienza e
amore, le caratteristiche che gli vengono attribuite
sulla porta dell’inferno (If III, 1-6).
5.2. Dietro al Dio-Amore di Dante sta il Dio Motore
Immobile di Aristotele e il Dio aristotelico riletto da
Tommaso in chiave razionalistica e cristiana come
Dio Creatore. Sta anche il Dio delle correnti mistiche, da Anselmo d’Aosta a Gioacchino da Fiore a
Bernardo di Chiaravalle. Sta il Dio-ó ellenistico e neoplatonico del Vangelo di Giovanni, che
confluisce nel Dio immanente nel cuore umano di
Paolo di Tarso prima e di Agostino d’Ippona poi.
Peraltro il Dio dantesco s’inserisce anche in una
lunghissima tradizione teologica che si radica nella
Bibbia e in una visione escatologica della storia
umana, tipicamente medioevale (e curiosamente copiata dai massimi pensatori laici dell’Ottocento, di
destra, di centro e di sinistra: G.W. Hegel, A. Comte, K. Marx). La Bibbia aveva proposto nel Genesi
un Dio creatore del mondo e in séguito un Dio che
guida gli eserciti (Antico testamento), poi un Dio
che diventa uomo, Gesù Cristo (i tre Vangeli sinottici). Le correnti mistiche medioevali sviluppano
l’idea del Dio-Amore, cioè dopo Dio-Padre e DioFiglio danno importanza al Dio-Spirito Santo. Di
questo Dio esse attendevano tra poco l’avvento nel
mondo. Questo Dio però è anche il Dio delle sette
millenaristiche ed ereticali. Il Dio-Amore è il Dio
che sarebbe ritornato sulla terra per rinnovare gli animi e con cui doveva terminare la storia del mondo.
Il Medio Evo riteneva che la storia umana ripetesse i
sette giorni della creazione del mondo e che la fine
del mondo fosse vicina, perciò aspettava l’avvento
del regno dello Spirito Santo. Il Medio Evo peraltro
presenta anche il Dio Signore feudale del Cantico
delle Creature di Francesco d’Assisi (1182-1226) e 
Divina commedia. Paradiso, a cura di Pietro Genesini 97
il Dio giudice tremendo e implacabile del Dies irae
di Tommaso da Celano (1190ca.-1260).
6. Rispetto ad altre religioni del Mediterraneo il Dio
cristiano presenta novità interessanti: la religione
manichea parla di un principio del Bene e di un
principio del Male, ugualmente potenti. La religione
cristiana invece contrappone a Dio un avversario,
Satana, che non può stargli alla pari e che anzi è
strumento della giustizia divina. Nel complesso queste religioni sono politeistiche. Il cristianesimo nasce
monoteista, ma poi trasforma Dio in Uno e Trino. La
religione maomettana invece resta rigorosamente
monoteistica, anzi, per evitare degenerazioni politeistiche, il fondatore vieta di raffigurare la divinità.
7. Dante ricorre ancora alla geometria, per spiegare
l’esperienza che ha provato: «Il geometra si trova in
difficoltà davanti al problema della quadratura del
cerchio, perché cerca i principi di cui ha bisogno,
ma non li trova. Anch’io mi trovavo nella stessa situazione davanti al problema della comprensione
della doppia natura di Cristo, perché le facoltà umane non erano capaci di tale comprensione. Allora mi
venne in aiuto Dio stesso con la sua energia, una luce abbagliante mi colpiva e mi apriva la mente. Così
io riuscii a vedere come le due nature sono fuse»
(vv. 133-141). Il poeta era ricorso alla geometria
anche più sopra: Pd XV, 55-57, e Pd XVII, 13-15.
8. Tutto il canto è sospeso tra la volontà d’immergersi in Dio e l’umana incapacità di giungere a tale
visione. Il poeta riesce attraverso le parole e il riconoscimento, fatto più volte, dei loro limiti insuperabili a far provare al lettore il brivido sovrumano della comunione con Dio. Ma contemporaneamente riesce a fare sentire i limiti estremi della ragione umana e l’insoddisfazione che l’uomo deve provare
quando non è in contatto con Dio ed anzi lo abbandona per beni terreni. L’ultima visione della Divina
commedia è preparata lentamente: il poeta percorre
passo dopo passo l’Itinerarium mentis in Deum (che
è il titolo dell’opera di un mistico, Bonaventura da
Bagnoregio): si separa dai desideri terreni fin dagli
inizi del paradiso (Pd I, 139-140 e II, 37-42), acquista e mantiene sani e puri i suoi desideri (vv. 22-38),
quindi è pronto per l’ultima tappa del viaggio, lo
sprofondarsi mistico oltre le capacità umane in Dio,
la Somma Luce, ma anche il Sommo Amore.
8.1. L’estasi cristiana non ha precedenti nelle altre
religioni. La religione greca conosceva i riti orgiastici e i baccanali (si usciva di sé bevendo vino e
abbandonandosi ai piaceri dei sensi) o gli oracoli (la
sacerdotessa, invasata dal dio Apollo, pronunciava
le sue incomprensibili profezie). La cultura greca
conosceva la catarsi, cioè la purificazione dell’animo, che i protagonisti della tragedia come gli spettatori raggiungevano alla fine della tragedia, quando
i colpevoli si purificavano della colpa commessa infliggendosi o subendo punizioni riparatrici. La religione romana invece è sempre stata razionale e
composta e metteva al bando le religioni che disturbavano la morale e la quiete pubblica. Nell’America
latina i maya e altri popoli uscivano dalla condizione umana usando allucinogeni.
8.2. L’estasi mistica è la conclusione di un lungo
processo di ascesi, cioè di abbandono e di scioglimento dalla condizione umana, che ha portato l’uomo alla comunione con Dio. Le varie fasi sono: a) la
conoscenza sensibile; b) la conoscenza razionale; c)
la fede, la rivelazione e la teologia razionale; d)
l’estasi. In questo processo la parola e la ragione,
che la esprime, mostrano sempre più i loro limiti e si
dimostrano sempre più incapaci di mettere in contatto l’uomo con la divinità o con l’assoluto (o con ciò
che la divinità è o indica).
8.3. In proposito Platone (427-347 a.C.) aveva elaborato la teoria della linea (Rep., VI, 1-21): la conoscenza è sensibile, legata agli occhi (livello
dell’opinione), ed intelligibile, legata all’anima (livello dell’epistème, cioè della conoscenza solida,
dimostrabile); la conoscenza sensibile a sua volta si
divide in apparenza e fede; quella intelligibile in
conoscenza dianoetica (o basata su ipotesi) e conoscenza noetica (che va oltre le ipotesi). Al terzo
grado della conoscenza appartiene la conoscenza
matematica (aritmetica e geometria), che si basa su
assiomi, da cui deduce le conseguenze. Talvolta la
conoscenza noetica si trova in stallo e non riesce a
proseguire, allora subentra il livello di conoscenza
inferiore, quello della fede, anche se propone verità
non dimostrabili o troppo difficili da dimostrare. La
fede di cui parla Platone è però ben diversa dalla
fede cristiana, basata sulla rivelazione, cioè sulle
Sacre scritture; coincide con l’opinione comune,
l’opinione tramandata dal passato. Ad esempio la
fede nell’esistenza degli dei.
9. La terza cantica finisce con Dio, «l’amor che move il sole e l’altre stelle». Era iniziata ugualmente
con «la gloria di colui che tutto move» (Pd I, 1), ancora Dio. La Divina commedia era incominciata con
l’individuo solitario e peccatore, smarrito nel buio
della vita e della selva oscura (If I, 1-3), e si conclude con la gloria di Dio, che abbraccia tutto l’universo e che fa partecipi di sé e del suo amore tutti
gli esseri, anche quell’essere sperduto che dalla selva oscura con estrema ostinazione e con grandissima
fatica ha percorso ad uno ad uno i tre regni dell’oltretomba, per arrivare fino a Lui.
10. La figura materiale e grottesca di Lucifero (e
l’ultimo canto dell’inferno) rimanda alla rappresentazione di Dio (e all’ultimo canto del paradiso), di
cui il sovrano del doloroso regno è la tragica e grottesca parodia (If XXXIV, 28-67). Dio è pura luce ed
è al di là delle parole umane. I beati, che sono ugualmente pura luce, vivono in eterna comunione
con Lui. Dio è rappresentato come tre cerchi di colore diverso, che indicano le tre persone (Padre, Figlio e Spirito Santo). La seconda persona, il Figlio,
con la sua duplice natura divina e umana collega
l’uomo alla divinità. Anche la fine dei due canti e
delle due cantiche sono correlati: là il poeta abbandona il centro della terra, per andare a «riveder le
stelle» (v. 145); qui si sprofonda in Dio, «l’amor che
move il sole e l’altre stelle» (v. 145). Il poeta infonde nella sua opera l’ordine che caratterizza tutto
l’universo. E, come tutto l’universo tende a Dio, co-
Divina commedia. Paradiso, a cura di Pietro Genesini 98
sì tutti i canti e tutto il viaggio nei tre regni dell’oltretomba tendono all’ultimo canto della Divina
commedia e all’incontro più straordinario che il protagonista deve fare e vuole fare fin dalla selva oscura: l’incontro con Dio e la comunione mistica con
Lui.
11. La correlazione tra il centro dell’inferno e
l’empìreo non si ferma qui. Nel lago gelato di Cocìto Dante è solo con Virgilio. Si trova in una landa
gelida, piena di dannati che soffrono nella loro solitudine. Al centro del lago è piantata la figura mostruosa e pelosa di Lucifero, che maciulla tre dannati. Tutto è freddo, oscurità, morte, morte dell’anima.
Il poeta è preso da dolore, sofferenza e solitudine. Il
viaggio da percorrere è ancora lungo e disagevole.
Ci si accontenta di vedere, tra poco, le stelle.
L’empìreo è opposto. Il poeta si trova insieme con i
beati. Bernardo invoca per lui la Vergine Maria. E
la Vergine, Madre di Dio, invoca Dio, affinché il
poeta abbia la visione mistica che lo sprofondi in
Dio. Beatrice e tutti i santi del cielo sono con lui, in
attesa di questo evento eccezionale: un uomo che
ancora vivo penetra nell’essenza divina. Tutto è amore, luce, vita, vita dell’anima. Il poeta è preso da
beatitudine e coralità. Il viaggio sta ormai giungendo al suo culmine e sùbito dopo si conclude. E poi si
ritorna a casa, sulla terra. Il poeta va oltre la tragedia greca: alla catarsi sostituisce l’estasi mistica,
che porta l’uomo a superare se stesso, le sue forze, la
ragione e la stessa condizione umana.
12. Dante dimentica Virgilio, Aristotele e Tommaso, che in vario modo, con la poesia o con la dottrina, lo avevano accompagnato durante il lungo viaggio nell’oltretomba. Dimentica anche il Dio-Parola
del Vangelo di Giovanni. Si riallaccia a Beatrice, al
neoplatonismo, a sant’Agostino, all’ascesi mistica di
sant’Anselmo, di san Bonaventura, di san Bernardo
e di tutti gli altri mistici medioevali, perché soltanto
essi indicano gli strumenti capaci di entrare in comunione con Dio. Ma il poeta va oltre: neanche la
via indicata dai mistici è sufficiente, perché non soltanto la ragione, ma anche l’uomo in sé è limitato.
Ha bisogno di un aiuto straordinario. Ed ecco che
giunge l’aiuto dell’Essere divino, il quale folgora la
mente umana e la rende capace di sprofondarsi in
Lui. Dio viene ad abitare tra gli uomini. Dio viene
anche con Dante a cercare l’uomo. Si era preso cura
di lui, lo aveva cercato e lo aveva salvato anche con
l’antico patto, stipulato con Noè e ratificato con la
comparsa dell’arcobaleno; e con il nuovo patto, ratificato dalla passione e dalla morte di Cristo sulla
croce. Ed ora l’arcobaleno è divenuto l’immagine
visibile dello stesso Dio, uno e trino.
13. Dante ha dimenticato Virgilio, ma ha dimenticato anche Beatrice, per quanto essa sia presente e sia
ritornata al suo posto tra i beati, nella candida rosa.
La fede e la teologia non sono sufficienti per avere
la visione mistica e sprofondarsi in Dio. Occorrono
strumenti più potenti ed energie sovrumane. Occorre
la fede mistica di san Bernardo ed occorre soprattutto l’aiuto di Dio. Alla fine del viaggio il poeta prova
quell’esperienza di immergersi nella luce divina che
soltanto un altro essere umano ha provato: la Vergine Maria, la madre terrena del Figlio di Dio.
14. Il problema della quadratura del cerchio è il seguente: trasformare la superficie di un cerchio di
raggio r nell’equivalente quadrato che la delimita.
Se Δcerchio=πr
2
, allora Δquadrato=πr
2
. Estraendo la radice quadrata, il lato del quadrato sarà: l= r√π. La soluzione è facile sul piano simbolico ed anche sul piano geometrico, per quanto in questo secondo caso il
risultato sia approssimativo (il cerchio ha una superficie a metà strada tra il quadrato iscritto e il quadrato circoscritto). La vera difficoltà non è simbolica né legata all’approssimazione geometrica (nella
realtà si opera normalmente in modo approssimativo). È concettuale. Già i greci del sec. VI a.C. si erano spaventati alla scoperta di √2, un numero irrazionale, che mostrava l’esistenza dell’infinito (il
non finito, l’incompiuto, cioè qualcosa di negativo,
di imperfetto) in campo numerico: √2 vale approssimativamente 3,14, ma i decimali procedono all’infinito. E √2 è semplicemente il rapporto tra diagonale e lato di un quadrato qualsiasi. Ora il poeta si trova davanti a √π, e π è un numero molto più complesso di √2… La ragione, che vede nella matematica la
massima espressione di se stessa e dei propri successi, scopre proprio nella matematica delle realtà impensabili e infinite: l’abisso dei numeri.
15. Le tre cantiche terminano con la parola stelle:
«E quindi uscimmo a riveder le stelle» (v. 139); «Io
ritornai [...] puro e disposto a salire a le stelle» (v.
145); «L’amor che move il sole e l’altre stelle» (v.
145). Il soggetto dei primi due versi è il poeta, che
nell’inferno ha bisogno di Virgilio, nel purgatorio è
ormai solo, per incontrare Beatrice; il soggetto del
terzo verso è Dio. Il poeta – che rappresenta ad un
tempo l’individuo che è lui stesso e l’umanità errante – dal buio dell’inferno e del peccato va verso la
luce, va verso Dio; e Dio avvolge con la sua luce e il
suo amore il poeta e tutto l’universo.
La struttura del canto è semplice: 1) san Bernardo,
tutti i santi del cielo e Beatrice implorano la Vergine Maria affinché liberi Dante da ogni passione terrena e abbia la visione di Dio; 2) la Vergine ottiene
da Dio che la preghiera sia esaudita; 3) il poeta allora volge i suoi occhi verso Dio e si sprofonda in Lui;
4) la sua memoria non può ricordare né le parole
possono dire tutto ciò che ha visto, perché Dio è ineffabile; 5) egli comunque sa di aver visto l’unità e
la trinità di Dio e la duplice natura di Cristo; 6) le
sue forze però non erano capaci di tale visione, ma
egli è colpito da una luce abbagliante, che gli mostra il mistero divino; poi le forze vengono meno;
ma 7) ormai egli si sente mosso da Dio, l’amore che
muove il sole e le altre stelle.
Divina commedia. Paradiso, a cura di Pietro Genesini 99
Riassunto di tutti i canti
Canto I: la salita al cielo della Luna; l’invocazione
ad Apollo e alle muse; Dante sente la musica delle
sfere celesti; Beatrice spiega l’ordine che governa
tutto l’universo; il luogo stabilito da Dio per gli uomini
Dante invoca Apollo e le muse, affinché lo aiutino a
portare a termine la terza ed ultima cantica. È il
mattino di un giorno di primavera e Dante e Beatrice riprendono il viaggio. Beatrice guarda il Sole e le
sfere dei cieli. Il poeta fissa Beatrice e quindi, come
lei, fissa il Sole e le ruote dei cieli, provando una
sensazione sovrumana. Egli sente il suono delle sfere
celesti e chiede alla donna la causa di quel suono.
Beatrice gli risponde che stanno lasciando la Terra
veloci come la folgore e che il suono è provocato
dalle sfere cristalline su cui sono incastonati i pianeti. Il poeta è allora preso da un nuovo dubbio e chiede come può egli, che è anima e corpo, andare verso
il cielo. La donna coglie l’occasione della domanda
per esporre l’ordine che governa l’universo: Dio ha
messo in tutte le creature (angeli, uomini, bruti e cose) un istinto naturale che le fa andare verso il loro
fine. Il fine dell’uomo è andare verso l’alto, in paradiso. Perciò il poeta, che è ormai privo d’impedimenti, non deve meravigliarsi se sta andando verso
il cielo, perché quello è il luogo preparato da Dio
per noi.
Canto II: cielo primo, Luna; spiriti inosservanti dei
voti; l’invito ai lettori; il problema delle macchie
lunari; Beatrice confuta la spiegazione di Dante; poi
spiega la causa delle macchie lunari
Dante invita coloro che hanno una barca piccola a
tornare alla spiaggia, perché, perdendo lui, forse si
smarriscono: la materia che tratta non è mai stata
trattata ed egli è aiutato da Minerva, da Apollo e da
tutte le muse. Dante e Beatrice corrono veloci verso
il cielo della Luna, che li accoglie. Alla vista della
Luna il poeta chiede qual è la causa delle macchie
lunari, che sulla terra hanno fatto nascere la leggenda di Caino. Prima di rispondere, Beatrice chiede
l’opinione del poeta. Dante risponde che la Luna
appare così, perché è costituita da corpi rari e da
corpi densi. La donna confuta immediatamente questa ipotesi: se le cose stessero così, allora durante le
eclissi lunari il Sole attraverserebbe la Luna ora più
luminoso ora meno luminoso. Quindi formula e confuta diverse ipotesi. Infine espone la corretta interpretazione delle macchie: l’intelligenza motrice dei
cherubini si unisce in modi diversi con i corpi celesti. Da questa unione, non dal principio del denso e
del raro, sono causate le macchie lunari.
Canto III: cielo primo, Luna; spiriti inosservanti
dei voti; Piccarda Donati e il voto non mantenuto;
Costanza d’Altavilla; Piccarda si allontana
Dante è contento della risposta. Poco dopo gli appare un gruppo di spiriti. Si volta, per vedere se li ha
alle spalle, tanto sono trasparenti. Beatrice lo invita
a rivolgersi a loro. Il poeta si rivolge alla luce che
sembrava più desiderosa di parlare e le chiede il
nome e la loro sorte. L’anima si presenta, è Piccarda
Donati, e con gli altri spiriti si trova nel cielo più
basso della Luna, perché i loro voti sono rimasti inadempiuti. Il poeta allora chiede se desiderano un
luogo più alto per vedere Dio più da vicino. L’anima risponde che la virtù della carità fa loro volere
ciò che hanno e che perciò non desiderano altro. Ciò
vale per tutti gli spiriti che sono distribuiti negli altri
cieli, che conformano la loro singola volontà alla
volontà di Dio: nel fare la sua volontà è la loro beatitudine. Allora Dante chiede qual è il voto che rimase inadempiuto. Piccarda racconta la sua vita: da
giovane si ritirò in convento per seguire la regola di
Chiara d’Assisi. Ma uomini, abituati più a fare il
male che a fare il bene, la rapirono e la costrinsero a
sposarsi. La stessa cosa è successa all’anima di Costanza d’Altavilla, che è al suo fianco. Fu costretta
ad andare sposa a Enrico IV di Svevia. Quindi Piccarda, cantando l’Ave Maria, scompare. Allora il
poeta rivolge gli occhi a Beatrice ed è quasi abbagliato dallo splendore della donna.
Canto IV: cielo primo, Luna; spiriti inosservanti
dei voti; due dubbi; il dubbio sulla sede dei beati;
Beatrice spiega l’ordinamento del paradiso; il dubbio sulla corresponsabilità delle due parti nella violenza; volontà assoluta e volontà relativa; il cammino dal dubbio alla verità
Dante ha due dubbi, ugualmente intensi. Beatrice
inizia dal più grave: tutti i beati si trovano
nell’empìreo. Gli spiriti che ha visto nel cielo della
Luna sono discesi per mostrare visibilmente al poeta
qual è il loro grado di beatitudine: rispetto agli altri
gradi, esso è il meno elevato. Senza questo segno
sensibile il poeta non avrebbe capito, perché senza
le percezioni dei sensi non si può passare alla conoscenza propria dell’intelletto. Per questo motivo la
Chiesa permette che Dio venga rappresentato con
mani e piedi. Beatrice a questo punto coglie l’occasione per chiarire un’affermazione di Platone: il filosofo greco ha detto che le anime discendono dalle
stelle e poi, alla morte, risalgono alle stelle. Forse
egli intendeva non proprio le anime, ma gli influssi
che dai cieli scendono sugli uomini. L’altro dubbio,
meno pericoloso, riguarda il problema della violenza
che ha impedito di adempiere ai voti. La vera violenza - continua la donna - si ha quando chi la subisce non fa nulla per favorirla. Le anime appena incontrate in qualche modo l’hanno favorita: sono state trascinate con la violenza fuori del monastero,
ma, una volta finita la violenza, non hanno fatto
niente per ritornarvi. Il fuoco, se spinto verso il basso, ritorna sempre verso l’alto. La volontà dev’essere irremovibile, come quella di Lorenzo che resiste
al dolore del fuoco o di Muzio Scevola che brucia il
suo braccio. Ma essa è molto rara. Piccarda però -
Divina commedia. Paradiso, a cura di Pietro Genesini 100
osserva il poeta - aveva detto poco prima che Costanza conservò sempre l’affetto verso il velo monacale. Beatrice allora chiarisce ulteriormente la questione distinguendo tra volontà assoluta e volontà
relativa. La prima non acconsente al male, la seconda vi acconsente per evitare un male maggiore. In
questo senso le anime sono corresponsabili della violenza subita. Piccarda si riferiva quindi alla volontà
condizionata, poiché era rimasta fuori del convento
per evitare un male maggiore, Beatrice invece intendeva la volontà assoluta, che ignora deliberatamente le conseguenze di una scelta coatta. A questo
punto il poeta ha un terzo dubbio. Se è possibile che
un voto inadempiuto sia compensato con altri beni,
che risultino sufficienti alla giustizia divina. Beatrice risponde nel canto successivo.
Canto V: cielo primo, Luna; spiriti inosservanti dei
voti; il problema del voto inadempiuto; l’essenza del
voto e l’intervento della Chiesa; la salita al cielo di
Mercurio; l’incontro con un nuovo spirito
Beatrice legge in Dio la domanda che Dante vorrebbe porle, cioè se un voto inadempiuto si può compensare con un altro servizio, in modo che l’anima
eviti una controversia con Dio. La donna dice che il
più grande dono che Dio fece è la volontà libera,
che caratterizza soltanto gli uomini e gli angeli.
Quando l’uomo fa un voto, la sacrifica con un atto
libero della volontà stessa. Ora, se il fedele crede di
riprendersi giustamente quel che ha offerto, è come
se volesse fare una buona opera con i proventi di un
furto. La Chiesa però talvolta dispensa dai voti, il
che pare contraddire l’affermazione appena fatta,
perché l’essenza del voto ha due aspetti: il primo è
la cosa che si offre, cioè la materia del voto, il secondo è il patto tra chi fa il voto e Dio. Quest’ultimo non si cancella mai, se non è osservato. Si può
permutare perciò soltanto la materia del voto. Ma la
permuta non può essere fatta senza il consenso
dell’autorità ecclesiastica. Inoltre la nuova materia
deve essere maggiore. Perciò la donna invita ad essere fedeli alle promesse e a non essere sconsiderati
a farle, come fu Iefte, giudice d’Israele, che, se
sconfiggeva i nemici, promise di sacrificare a Dio la
prima persona di casa che gli venisse incontro. E
venne la sua unica figlia. Gli conveniva riconoscere
di aver sbagliato, piuttosto che mantenere la promessa e fare peggio. Poi Dante e Beatrice salgono nel
cielo di Mercurio e una schiera di luci va verso di
loro. Beatrice invita il poeta a parlare con loro. Uno
spirito si avvicina e invita Dante a chiedere della
loro condizione. Il poeta allora chiede chi è e qual è
la loro condizione.
Canto VI: cielo secondo, Mercurio; spiriti attivi;
l’imperatore Giustiniano; la storia dell’Impero; la
condanna di guelfi e ghibellini; gli spiriti attivi del
cielo di Mercurio; Romeo di Villanova
Nel cielo di Mercurio l’imperatore Giustiniano tratteggia la storia dell’impero da quando Enea lasciò la
Troade in Asia Minore alla fondazione di Roma,
dalla conquista della Gallia ad opera di Giulio Cesare alla nascita dell’Impero con Ottaviano Augusto,
dalla distruzione di Gerusalemme ad opera di Tito
al sorgere del Sacro Romano Impero ad opera di
Carlo Magno, per concludere parlando dei guelfi e
dei ghibellini ai tempi di Dante. L’imperatore accusa i guelfi di parteggiare per la Francia contro l’Impero e accusa i ghibellini di essersi appropriati del
simbolo imperiale per interessi di parte. Sia gli uni
sia gli altri sbagliano e questi errori provocano disordine ed ingiustizia nella società umana. Quindi
l’imperatore tesse l’elogio di Romeo di Villanova, il
quale, calunniato dai baroni, mostrò al conte Raimondo Berengario di avere maritato le figlie a quattro prìncipi e di aver aumentato del 20% il patrimonio. Poi Romeo lascia il conte per vivere come
mendìco. Ora la sua presenza impreziosisce il cielo
di Mercurio.
Canto VII: cielo secondo, Mercurio; spiriti attivi;
gli spiriti si allontanano; fu giusta la morte di Cristo
e la punizione degli ebrei; la redenzione dell’uomo
attraverso la crocifissione; l’immortalità degli angeli
e degli uomini
La luce di Giustiniano e le altre luci scompaiono
lentamente alla vista del poeta. Dante ha un dubbio:
perché fu giusta la morte di Cristo sulla croce e la
conseguente punizione dei giudei. Beatrice gli risponde. Con l’atto di disobbedienza a Dio Adamo
condannò se stesso e l’umanità intera. Dio allora
mandò sulla Terra suo Figlio a sacrificarsi sulla croce. La sua natura umana fu pura e senza peccato
come fu creata in Adamo, ma come figlio di Adamo
fu ugualmente cacciata dal paradiso terrestre. Perciò
la punizione della croce, se si commisura alla natura
umana, fu giusta. Invece, se si commisura alla natura
divina, fu ingiusta, perché come Figlio di Dio non
aveva colpa. La morte sulla croce ha quindi due
conseguenze: la punizione della natura umana fa
riaprire la porta del paradiso; l’offesa alla natura divina è una nuova colpa, che è punita con la distruzione di Gerusalemme e la dispersione degli ebrei.
A questo punto il poeta chiede perché Dio sia ricorso a questo modo per redimerci. Beatrice risponde: o
Dio perdonava soltanto per sua cortesia o l’uomo
rimediava con le sue forze. Con le sue capacità l’uomo non poteva rimediare alla colpa e soddisfare la
giustizia divina, poiché non poteva abbassarsi con
l’umiltà e poi obbedire, tanto quanto volle alzarsi e
disobbedire. Perciò era necessario che Dio riportasse
l’uomo alla vita perfetta, che aveva perduto, per la
via della punizione o per quella del perdono o per
tutte e due. Dio procedette per tutte e due: perdonò
l’uomo e sacrificò se stesso per renderlo capace di
rialzarsi. Poi Dante ha un terzo dubbio: perché gli
angeli sono immortali e perché le cose sono soggette
alle trasformazioni, cioè al divenire. La donna risponde che Dio ha creato gli angeli nella pienezza
del loro essere, invece le cose ricevono la loro forma 
Divina commedia. Paradiso, a cura di Pietro Genesini 101
dall’influsso dei cieli creati. E l’anima umana è immortale, perché è stata creata direttamente da Dio.
Canto VIII: cielo terzo, Venere; spiriti amanti; il
cielo di Venere; Carlo Martello d’Angiò; il malgoverno del fratello Roberto; il problema dei caratteri
non ereditari; la Provvidenza e il corretto uso delle
risorse
Dante si accorge di essere nel cielo di Venere perché Beatrice si fa più bella. Il poeta vede numerose
luci che si muovono in una danza circolare. Una di
esse, Carlo Martello, si avvicina. Il poeta chiede chi
è. La luce risponde che è stato per poco tempo sulla
terra e che Dante ha avuto grande affetto per lui.
Doveva regnare sulla Provenza, sul regno di Napoli
e di Ungheria, e anche sulla Sicilia, se il malgoverno
degli angioini non avesse spinto la popolazione a
cacciare i francesi. Perciò invita il fratello Roberto a
non aumentare le tasse e l’odio conseguente. Eppure
il suo carattere avaro discende da antenati liberali.
Dante allora chiede come ciò sia possibile. Carlo
Martello risponde che i figli sarebbero uguali ai padri, se non intervenisse la Provvidenza divina. Perciò le sfere celesti riversano sulla terra tutto ciò che
serve al buon funzionamento della società umana.
Per questo motivo uno nasce legislatore, un altro generale, un altro sacerdote. In tal modo i figli sono
diversi dai padri. Le sfere celesti però non distinguono la casa del povero da quella del ricco. E le
inclinazioni provenienti dal cielo danno cattivi risultati, se sono usate fuori del loro ambito. Ed è quel
che succede: si costringe a farsi religioso chi è nato
per cingere la spada e a farsi sovrano chi è nato a tener prediche. Per questo motivo il comportamento
degli uomini è sbagliato.
Canto IX: cielo terzo, Venere; spiriti amanti; la
profezia di Carlo Martello; Cunizza da Romano, la
ninfomane; Folchetto da Marsiglia, lo sterminatore
di eretici; Raab, la prostituta, e i piani di Dio; il fiore maledetto che corrompe la Chiesa
Dopo Carlo Martello un’altra anima si avvicina al
poeta, che chiede mentalmente chi è. L’anima dice
di essere Cunizza da Romano, la sorella del feroce
Ezzelino, che fece gravi danni alla Marca trevigiana. La naturale inclinazione all’amore la portò nel
cielo di Venere. Poi la donna presenta l’anima di
Folchetto da Marsiglia, dicendo che era famosa in
vita e che resterà famosa ancora per molti secoli. Invece la popolazione della Marca trevigiana non si
preoccupa di sopravvivere sulla terra grazie alla fama; né si pente non ostante le disgrazie che l’hanno
colpita. Ma presto Padova sarà punita, perché non si
sottomette all’imperatore. A Treviso Rizzardo da
Camino, signore della città, sarà catturato ed ucciso
per la sua tracotanza. Feltre piangerà il tradimento
del vescovo Guido Novello contro i fuoriusciti ghibellini di Ferrara. Quindi l’anima ritorna alla sua
danza circolare. Dante si rivolge allora all’altra anima, che si presenta: è Folchetto da Marsiglia e ha
dedicato all’amore tutta la sua giovinezza. Ma ora
nel cielo di Venere si è lieti perché la volontà divina
ha riportato sulla retta via le inclinazioni amorose.
Poi Folchetto presenta l’anima di Raab, che è la più
splendente del cielo di Venere. Essa fu assunta in
cielo prima di tutte le altre anime redente dalla resurrezione di Gesù Cristo, perché ha favorito la prima vittoria di Giosuè in Terra Santa. Poi Folchetto
lancia un’invettiva contro Firenze, che conia il fiorino che ha corrotto fedeli ed ecclesiastici, e contro
il papa e i cardinali, che pensano soltanto al denaro
ma che presto saranno puniti.
Canto X: cielo quarto, Sole; spiriti sapienti; Dante
invita a contemplare la creazione; la salita al cielo
del Sole; gli spiriti del Sole; Tommaso d’Aquino
presenta gli altri spiriti; il canto della corona di beati
Dante invita il lettore a contemplare i cieli, che gli
avrebbero dato un grande godimento, e descrive lo
Zodiaco. Il poeta poi si accorge di essere salito nel
cielo del Sole, perché la luce diviene più intensa.
Gli spiriti del Sole si precipitano e cantano, mentre
si mettono a girare intorno al poeta e a Beatrice. Poi
si fermano. Uno spirito accoglie Dante con letizia, si
presenta e poi presenta gli altri spiriti. È Tommaso
d’Aquino, un frate dell’ordine che Domenico guida
per il cammino, dove ben ci s’impingua, se non si
vaneggia. Poi Tommaso indica Alberto Magno di
Colonia, frate domenicano e suo maestro. Passa a
presentare gli altri spiriti: il giurista Francesco Graziano, Pietro Lombardo che offrì alla Chiesa tutti i
suoi tesori, re Salomone, dove fu infuso un sapere
così profondo, che, se le Sacre Scritture dicono il
vero, a veder altrettanto non sorse il secondo, il filosofo e teologo Dionigi l’Areopagita, l’avvocato
cristiano Paolo Orosio, il filosofo e uomo politico
Severino Boezio, Isidoro di Siviglia, Beda il Venerabile, il mistico Riccardo di San Vittore e infine il
filosofo parigino Sigieri di Brabante. Quindi la corona dei beati inizia a muoversi e si mette a cantare
in coro in perfetto accordo.
Canto XI: cielo quarto, Sole; spiriti sapienti; invettiva contro i falsi ragionamenti; Tommaso d’Aquino;
la vita di Francesco d’Assisi; l’elogio dell’ordine
francescano; la condanna dell’ordine domenicano
Sulla terra gli uomini stanno perdendo il loro tempo
dietro ai beni vani, quando Dante, libero da ogni
passione, sale al cielo con Beatrice. La luce di
Tommaso d’Aquino gli parla della vita e dell’opera
di Francesco d’Assisi. La Chiesa di Cristo stava attraversando momenti difficili, perciò Dio suscita
due prìncipi, affinché l’aiutassero: Francesco d’Assisi, che fonda l’ordine francescano, e Domenico di
Calaruega, che fonda l’ordine domenicano. Francesco sorge come un Sole ad Assisi, lascia le ricchezze
paterne e sposa madonna Povertà, fonda l’ordine dei
frati minori e ne chiede l’approvazione prima a papa
Innocenzo III e poi a papa Onorio III. Va a predicare 
Divina commedia. Paradiso, a cura di Pietro Genesini 102
tra gli infedeli, ma, non ottenendo risultati, ritorna
ad occuparsi dei fedeli italiani. Riceve le stigmate
sul monte della Verna e, prima di morire, raccomanda ai suoi frati madonna Povertà. Tommaso perciò
coglie l’occasione per lodare i frati francescani e per
rimproverare i frati del suo ordine, che si sono allontanati dalla buona dottrina teologica. Dante perciò
ora può capire perché ha corretto la sua affermazione «dove ben ci s’impingua di valori spirituali, se
non si vaneggia dietro ai beni materiali».
Canto XII: cielo quarto, Sole; spiriti sapienti; la
danza festosa delle due corone di spiriti; Bonaventura da Bagnoregio; la vita di Domenico di Calaruega;
l’elogio dell’ordine domenicano e la condanna
dell’ordine francescano; gli spiriti della prima corona
Tommaso d’Aquino ha appena finito di elogiare
l’ordine francescano, quando da una delle due ghirlande si stacca una luce. È l’anima del frate francescano Bonaventura da Bagnoregio, il quale parla
della vita e dell’opera di Domenico di Calaruega,
tesse l’elogio dell’ordine domenicano e critica i frati
del suo ordine che hanno cambiato la regola. In Spagna, sulle rive dell’Oceano, sorge la città di Calaruega. Qui nasce Domenico, il quale fin nel grembo
materno dà alla madre capacità profetiche e fin da
bambino mette in atto il consiglio dato da Cristo,
quello di essere poveri. Spesse volte la nutrice lo
trova per terra, come se dicesse che è venuto per fare
penitenza. Egli non si occupa di diritto canonico, né
di medicina, ma si dedica agli studi teologici, per
predicare la sana dottrina. Al papa non chiede benefici, ma la licenza di combattere per la fede contro
gli eretici. I frati francescani invece hanno abbandonato le orme del loro fondatore: alcuni hanno reso la
regola più rigida, altri più leggera. Quindi Bonaventura cita alcuni frati francescani ed altre anime di
profeti, di teologi e di mistici che sono lì con lui in
cielo.
Canto XIII: cielo quinto, Mercurio, spiriti attivi; le
due corone di spiriti; un dubbio sulla sapienza di re
Salomone; la sapienza di Adamo e di Cristo; la sapienza di re Salomone; un invito alla prudenza davanti a questioni poco chiare
Gli spiriti del cielo di Mercurio formano due corone
di 24 stelle luminosissime, che hanno lo stesso centro e ruotino in direzione opposta. Cantavano e danzavano in onore delle tre persone della Santissima
Trinità e della duplice natura di Cristo. Fermarono il
canto e la danza in perfetto accordo e si rivolsero a
Dante e a Beatrice, felici di passare da un’occupazione a un’altra. Tommaso d’Aquino risponde al
dubbio del poeta, che crede giustamente che Dio
abbia infuso nel petto di Adamo e in quello di Cristo tutta la sapienza, che la natura umana poteva avere, e che si meraviglia delle parole del beato, che
aveva affermato che lo spirito racchiuso nella quinta
luce non ebbe alcuno pari a lui in sapienza (non sorse il secondo). Tommaso approva l’opinione di Dante che la natura umana non fu mai né mai sarà perfetta come lo fu in Adamo e in Cristo, che nacquero
senza imperfezioni. Ma egli parlava della sapienza
umana dopo il peccato, parlava della sapienza di un
re, e in riferimento agli altri re, non in assoluto. E in
relazione agli altri sovrani la sapienza di Salomone,
relativa all’arte di regnare saggiamente, non ebbe
pari. A questo punto il beato coglie l’occasione per
invitare alla prudenza e alla cautela davanti a questioni poco chiare, perché non ci si deve esprimere
con un sì o con un no davanti a una questione che
non è chiara: è necessario fare sempre le debite precisazioni, perché spesso l’opinione corrente porta a
una falsa convinzione e impedisce all’intelletto di
ragionare correttamente. E a prova delle sue parole
cita diversi filosofi antichi e due eretici, Sabellio e
Ario. E conclude con due esempi popolari: donna
Berta e ser Martino non devono pensare che, se vedono un uomo che ruba e un altro che fa pie offerte,
essi siano già stati giudicati da Dio, perché il primo
può salvarsi e l’altro finire all’inferno.
Canto XIV: cielo quinto, Mercurio; spiriti attivi;
Beatrice pone una domanda per Dante; la nuova letizia delle due corone; Salomone parla dell’anima e
del corpo dopo il giudizio universale; la terza corona di spiriti; la salita al cielo di Marte; gli spiriti si
dispongono a croce; il canto della terza corona
Beatrice pone una domanda per Dante: se la luce
che avvolge la loro anima resterà con loro per
l’eternità così come è ora, e, se rimarrà così, come
potranno riprendere il loro corpo, senza che essa
danneggi la loro vista. Alla domanda della donna le
due corone di beati mostrarono una nuova gioia, con
la danza circolare ed il canto mirabile. Poi risponde
Salomone, la luce più splendente della corona interna: quando riuniranno l’anima al corpo, essi saranno
più graditi a Dio, poiché saranno più perfetti. Di
conseguenza anch’essi avranno una visione più perfetta e più intensa di Dio. Ma lo splendore divino
non li potrà abbagliare, poiché gli organi del corpo
saranno rafforzati per gustare tutto ciò che potrà dilettarli. A questo punto arrivano altri spiriti che si
mettono a danzare intorno alle altre due corone. La
loro luce abbaglia il poeta, che non la può sopportare. Egli allora si rivolgeva Beatrice, che a sua volta
era divenuta più bella e sorridente. E si accorge che
sta salendo a un cielo più alto, il cielo di Marte. Gli
spiriti accolgono si dispongono a croce greca. E
Dante in quella croce vede lampeggiare Cristo, ma
non sa trovare un esempio adeguato per descriverla.
Lungo l’asse orizzontale e quello verticale della
croce si muovevano le luci degli spiriti combattenti,
che scintillavano intensamente quando si congiungevano e passavano oltre. Dagli spiriti della croce si
diffondeva una melodia che lo rapiva, anche se le
parole erano incomprensibili. Capiva soltanto le parole «Risorgi» e «Vinci». Intanto Beatrice si era fatta più bella.
Divina commedia. Paradiso, a cura di Pietro Genesini 103
Canto XV: cielo quinto, Marte; spiriti militanti;
uno spirito scende dalla croce; il trisavolo Cacciaguida degli Alighieri; la famiglia degli Alighieri e
la Firenze antica; la crociata in Terrasanta
L’anima di Cacciaguida accoglie esultante l’arrivo
di Dante. Il poeta si meraviglia e gli chiede chi è.
Cacciaguida dice di essere suo trisavolo, parla della
famiglia degli Alighieri, quindi tesse l’elogio della
Firenze dei suoi tempi, che stava in pace, era sobria
e pudìca: i vestiti non erano più vistosi della persona, la dote delle figlie non superava la misura, le
donne lavoravano al fuso in casa e non erano abbandonate dai mariti che andavano a commerciare in
Francia. Ognuna si occupava dei bambini, ai quali
insegnava a parlare e raccontava le antiche storie dei
troiani, di Fiesole e di Roma. Non esisteva allora la
corruzione politica né la scostumatezza. In tale Firenze nasce Cacciaguida, che con tale nome è battezzato. Poi si mette al servizio dell’imperatore Corrado, che lo fa cavaliere. Con lui va in Terra Santa a
combattere contro gli infedeli per liberare il sepolcro di Cristo. Qui muore come martire della fede e
viene direttamente in paradiso.
Canto XVI: cielo quinto, Marte; spiriti militanti;
Dante chiede della Firenze antica; Cacciaguida parla della sua famiglia; elenca le famiglie più importanti di Firenze; e parla della vita pacifica dei fiorentini
Dante pone a Cacciaguida quattro domande: chi furono i suoi antenati, in quali anni visse la sua giovinezza, com’era la Firenze del suo tempo e quali erano le famiglie più importanti. Cacciaguida risponde
che a) i suoi antenati vennero dalla valle del Po e
che b) è nato 1091 anni dopo l’annunciazione
dell’angelo alla Vergine Maria; quindi c) parla delle
antiche e nobili famiglie che hanno fatto grande la
Firenze antica. Alcune di esse sono solide, altre in
decadenza. Molte avrebbero dato in futuro i loro esponenti migliori. Di esse fa un lungo e puntiglioso
elenco, ricordando in particolare la figura onesta di
Bellincion Berti. d) L’antenato a più riprese accusa
l’inurbamento delle popolazioni vicine di essere la
causa dei conflitti sociali e della corruzione dei costumi. Esse hanno introdotto nuove occupazioni, dal
cambiavalute al commerciante, ed hanno aumentato
di cinque volte la popolazione della città.
Canto XVII: cielo quinto, Marte; spiriti militanti;
Dante chiede spiegazioni sulle profezie; Cacciaguida annuncia l’esilio e la fama futura; la missione affidata da Dio al poeta
Dante chiede a Cacciaguida chiarimenti circa le
profezie che gli sono state fatte all’inferno e in purgatorio sulla sua vita futura. Il trisavolo risponde
senza giri di parole: a Roma, dove si vende tutto il
giorno Cristo, si cerca di mandare il poeta in esilio.
Così egli saprà quant’è amaro mangiare il pane altrui e ricevere l’altrui ospitalità. Ma il dolore più
grande sarà quello di essere esiliato con compagni
malvagi e stupidi, dai quali ben presto si allontanerà, per far parte soltanto con se stesso. Il primo rifugio nell’esilio sarà Bartolomeo della Scala, signore
di Verona e partigiano dell’imperatore. Suo fratello
Cangrande, che ora ha nove anni, farà tra poco cose
che stupiranno anche coloro che ne saranno testimoni. Il poeta però non deve invidiare i suoi concittadini, che l’hanno bandito, perché la sua vita si estenderà con la fama nel futuro molto più in là della
punizione che li colpirà per le loro perfidie. Dante
allora chiede se dovrà dire tutto ciò che ha visto,
che a molti risulterà forte e amaro, oppure se dovrà
essere timido amico del vero, ma allora ha paura di
perdere la fama presso coloro che chiameranno questo tempo antico. Cacciaguida lo esorta a dire tutto
ciò che ha visto, perché in un primo momento sarà
indigesto, ma poi sarà nutrimento vitale per la coscienza. Perciò nell’inferno, nel purgatorio e nel paradiso gli sono state mostrate soltanto le anime famose: soltanto ad esse presta fede l’animo di chi ascolta.
Canto XVIII: cielo quinto, Marte; spiriti militanti;
Beatrice conforta Dante; Cacciaguida indica gli spiriti di Marte; la salita al cielo di Giove; gli spiriti
assumono diverse configurazioni; l’invettiva contro i
papi traviati dal fiorino
Dante pensa all’esilio, seppur temperato dalla gloria
futura. Beatrice allora lo conforta: lei è vicina a Dio, che punisce ogni torto. Dante la guarda e l’affetto
che prova è tale, che si libera di ogni altro desiderio.
La donna gli dice di voltarsi, perché il paradiso non
è soltanto nei suoi occhi. Cacciaguida indica gli altri spiriti della croce, che sentendo il loro nome
lampeggeranno. Nomina Giosuè, Giuda Maccabeo,
Carlo Magno e Orlando, poi Guglielmo d’Orange,
Rinoardo e Goffredo di Buglione, infine Roberto il
Guiscardo. Quindi si ricongiunge alle altre luci e
mostra di saper cantare bene come quei cantori del
cielo. Allora il poeta si volge a Beatrice, che diventa più bella: il cielo di Giove li aveva accolti dentro
di sé. Qui gli spiriti, cantando, assumono diverse
configurazioni e formano ora una “D”, ora una “I”,
ora una “L”. E, diventando una di quelle lettere, si
fermano e tacciono. Alla fine le lettere sono 35 e
formano le parole:
DILIGITE IUSTITIAM
QUI IUDICATIS TERRAM
(Amate la giustizia, o voi, che siete giudici sulla
Terra). Poi altri spiriti scendono sulla cima della
“M” di TERRAM, e lentamente la trasformano nella testa e nel collo di un’aquila. Le altre luci, che
prima apparivano contente di formare il giglio araldico con la “M”, con piccoli movimenti completarono la figura dell’aquila. A questo punto Dante invita il cielo di Giove ad osservare da dove esce il
fumo che oscura il suo raggio e ad adirarsi per gli
acquisti e le vendite che si fanno dentro la Chiesa, 
Divina commedia. Paradiso, a cura di Pietro Genesini 104
che fu costruita con i miracoli e con i martiri. Invita
gli spiriti a pregare per coloro che, sulla Terra, sono
sviati dal cattivo esempio dei papi. E lancia una durissima invettiva contro papa Giovanni XXII, che
scrive decreti soltanto per cancellarli a pagamento.
Egli non pensa a Pietro e a Paolo, che morirono martiri per la Chiesa, perché di gran lunga preferisce
l’immagine di Giovanni Battista, impressa sul fiorino.
Canto XIX: cielo sesto, Giove; spiriti giusti; l’aquila parla a Dante; il poeta ha un antico dubbio;
l’aquila risponde; le due vie della salvezza, la fede e
le buone opere; la condanna dei governanti cristiani
L’aquila dice a Dante che gli spiriti, che la compongono, in vita furono giusti e pii, e lasciarono sulla
Terra un buon ricordo di sé, riconosciuto anche dai
malvagi, perciò ora sono qui nel cielo di Giove. Il
poeta chiede subito che gli risolva un antico dubbio,
che gli spiriti conoscono, vedendolo in Dio. L’aquila
risponde richiamandosi alle Sacre Scritture: Dio
creò le creature, ma restò infinitamente superiore ad
esse. Lucifero lo dimostra: era l’essere più perfetto,
ma per la sua superbia, che lo staccò da Dio, rimase imperfetto e fu precipitato nell’inferno. La vista
umana è finita, non può vedere tutto. Essa penetra
nella giustizia eterna di Dio come l’occhio nel mare.
Dalla riva vede facilmente il fondo, ma in mare aperto non lo vede. Eppure il fondo del mare c’è, ma
lo nasconde alla vista il fatto che è profondo. Dopo
questa premessa l’aquila riferisce e quindi affronta il
dubbio di Dante. Il poeta diceva: “Un uomo nasce
sulle rive dell’Indo e qui nessuno parla di Cristo, né
chi legge né chi scrive. Tutti i suoi desideri e i suoi
gesti sono buoni, per quanto la ragione umana possa
giudicare, ed egli è senza peccato nelle parole come
nelle azioni. Costui muore senza essere stato battezzato e senza aver la fede. Che giustizia è quella che
lo condanna al limbo? Qual è la sua colpa, se non
crede?” L’aquila lo rimprovera: non si può giudicare
a mille miglia di distanza, se la vista non arriva a
una spanna! E ricorda che Dio, che è Sommo Bene,
non si è mai allontanato dal Bene, da Se stesso. E
tutto ciò, che fa conforme alla sua volontà, è giusto:
nessun bene creato la attira a sé, ma è essa, la sua
volontà, che determina il Bene, illuminandolo con la
sua grazia! Ruotando in volo, l’aquila cantava e diceva che, come Dante non comprende le parole che
gli rivolge, così il giudizio eterno di Dio è incomprensibile per i mortali. Quindi afferma che in cielo
non salì mai chi non credette in Cristo, prima o dopo
che fosse crocifisso; e che molti, che gridano “Cristo, Cristo!”, nel giorno del giudizio saranno molto
meno vicini a Lui di chi non lo ha conosciuto. Infine
se la prende con i re cristiani che conoscono la fede
nel vero Dio, ma la ignorano e lancia un’invettiva
durissima contro di essi.

Canto XX: cielo sesto, Giove; spiriti giusti; l’aquila
tace e gli spiriti cantano; gli spiriti della pupilla; anche i pagani si salvano; l’imperatore Traiano e il troiano Rifeo
L’aquila, il simbolo dell’Impero e dei suoi governanti, tace con il becco, le luci diventano più luminose e cominciano altri canti. Poi essa riprende a
parlare. Invita Dante a fissare la sua pupilla, dove
sono le anime più nobili: re David, che trasportò
l’Arca Santa di città in città, poi l’imperatore Traiano, che consolò la vedovella facendole giustizia per
il figlio ucciso, Ezechia, re di Gerusalemme, che aspettò la morte con un atto sincero di penitenza,
l’imperatore Costantino, che, spinto da una buona
intenzione (che però diede un cattivo frutto), portò
le leggi e l’aquila imperiale in Oriente, per cedere
Roma al papa, re Guglielmo il Buono, che è rimpianto dal regno di Napoli e di Sicilia, il troiano Rifeo, che nessuno prevedrebbe salvo. Dante, visibilmente sorpreso, chiede in che modo due pagani possano essersi salvati. Alla sua domanda le anime dei
beati sfavillano di gioia e rispondono: essi non morirono come pagani, ma come cristiani: Rifeo credendo fermamente in Cristo venturo e Traiano credendo
fermamente in Cristo già venuto. Papa Gregorio
Magno pregò per Traiano, l’imperatore ritornò in
vita per breve tempo, credette in Cristo, poi morì e
si salvò. Da vivo Rifeo per la grazia divina pose tutto il suo amore nella giustizia. Perciò Dio gli aprì
gli occhi alla nostra redenzione futura. Egli credette
in essa e da quel momento abbandonò la religione
pagana. La fede, la speranza e la carità gli diedero il
battesimo più di mille anni prima che esso fosse istituito. La volontà di Dio è ben lontana dagli sguardi
dei mortali, che non vedono interamente neanche la
Causa Prima. Quindi il becco dell’aquila invita gli
uomini a non aver fretta a giudicare. Essi, che pur
vedono in Dio, non conoscono ancora tutti gli eletti.
Mentre l’aquila parla, Dante vede le luci di Traiano
e Rifeo che brillano all’unisono come il battere degli occhi.
Canto XXI: cielo settimo, Saturno, spiriti contemplanti; la salita al cielo di Saturno; la scala degli
spiriti contemplanti; un beato si ferma a parlare con
Dante; l’imperscrutabilità dei disegni di Dio; Pier
Damiani parla della sua vita e del suo ordine; condanna i monaci che si sono allontanati dalla regola;
e lancia un’invettiva contro gli ecclesiastici
Beatrice dice che non sorride, altrimenti gli occhi di
Dante sarebbero come colpiti da un fulmine: sono
saliti al settimo cielo, quello di Saturno. Il poeta fissa gli occhi e vede una scala scintillante, che saliva
verso l’alto, tanto che non riusciva a vederne la fine.
Per i gradini scendevano innumerevoli anime sfavillanti. Uno spirito si ferma vicino ad essi, facendosi
più luminoso. Beatrice invita il poeta a parlare.
Dante chiede all’anima perché si è avvicinata e perché in questo cielo tace la musica del paradiso, che
negli altri cieli suona così devota. Lo spirito risponde che essi non cantano per la stessa causa per cui
Beatrice non ha sorriso. Ed egli è sceso giù per i 
Divina commedia. Paradiso, a cura di Pietro Genesini 105
gradini della scala per festeggiarlo, con parole e con
la luce che lo avvolge. Dante capisce che il libero
amore di carità spinge le anime di questo cielo ad
eseguire i disegni di Dio. Ma fa fatica a capire, perché soltanto essa è stata destinata a incontrarlo. La
luce si mette a ruotare intorno a sé, quindi risponde
che egli è illuminato dalla luce di Dio, tanto da vedere Dio. Ma che nemmeno quel serafino, che più
fissa l’occhio in Lui, potrebbe rispondere alla sua
domanda, poiché quel che il poeta chiede si sprofonda a tal punto nell’abisso del giudizio divino, che
nessuna creatura può pensare di raggiungerlo. Se essi, che sono illuminati dalla luce divina, non riescono a capire i disegni di Dio, a maggior ragione è incapace di farlo chi sulla Terra è immerso nell’oscurità. Perciò Dante abbandona la questione e si
limita a domandare umilmente chi fu. Lo spirito risponde che sugli Appennini sorge una cima chiamata
Catria, sotto la quale è consacrato un eremo che di
solito è dedicato al culto di Dio. Qui si dedicò al
servizio di Dio, contento di quella vita contemplativa. Allora quel chiostro mandava molte anime a quei
cieli, ora non lo fa più. In quel luogo fu Pier Damiani, invece fu Pietro Peccatore nel monastero di Nostra Signora a Ravenna, sul mare Adriatico. Gli era
rimasto poco da vivere, quando fu chiamato a indossare il cappello cardinalizio. A questo punto lancia
una durissima invettiva contro gli ecclesiastici: Pietro e Paolo andarono a predicare magri e scalzi,
mangiando il cibo offerto da chi li ospitava. Ora i
moderni pastori vogliono servi che li sorreggano,
tanto sono pesanti, e che alzino loro lo strascico di
dietro. Con i loro mantelli coprono i cavalli, così
che due bestie vanno sotto una pelle. A queste parole numerose anime che scendevano i gradini della
scala vengono intorno alla luce di Pier Damiani e si
fermano, poi lanciano un grido così alto, come un
rumore di tuono, che il poeta non riesce a comprendere.
Canto XXII: cielo settimo, Saturno, spiriti contemplanti; il canto dei beati; Benedetto e il suo ordine;
poi cielo ottavo, Stelle Fisse, spiriti trionfanti;
Dante e Beatrice salgono alla costellazione dei Gemelli; il poeta osserva la Terra e i pianeti
Il poeta è colpito dal canto dei beati. Beatrice gli
dice che, se lo avesse compreso interamente, avrebbe conosciuto la giusta punizione divina contro gli
ecclesiastici corrotti, a cui assisterà prima di morire.
L’anima più luminosa di quegli spiriti si avvicina al
poeta e risponde alla sua muta domanda: è Benedetto da Norcia, è vissuto come eremita, ha fondato
numerosi monasteri, ai quali ha dato la regola Ora et
labora, ed ha cacciato i culti pagani da Montecassino, dove ha posto il centro del suo ordine. Con lui
sono Macario e Romoaldo e gli altri confratelli, che
restarono fedeli alla regola. Il poeta chiede al santo
di vedere il suo vero aspetto. Questi risponde che il
suo desiderio sarà realizzato soltanto nell’ultimo
cielo, a cui lo porta quella scala che ha davanti agli
occhi. Essa è la stessa scala che il patriarca Giacobbe vide in sogno, percorsa da una moltitudine di angeli che la salivano e la scendevano. Poi il monaco
si lamenta della corruzione che ha invaso i suoi monasteri, che sono ormai divenuti spelonche di ladroni, poiché i monaci si preoccupano unicamente delle
rendite del monastero, che invece appartengono ai
poveri. Ma contro di essa interverrà direttamente
Dio. E ritorna alla sua compagnia. Poi Dante e Beatrice iniziano a salire la scala. In un attimo si trovano nella costellazione dei Gemelli, proprio quella
sotto la quale egli è nato. Beatrice lo invita a guardare in basso, per vedere la terra, quella piccola aia
che ci fa tanto feroci. Il poeta guarda la Terra, che
ha un aspetto meschino, e i sette pianeti che girano
intorno ad essa. Poi rivolge gli occhi alla donna.
Canto XXIII: cielo ottavo, Stelle Fisse; spiriti
trionfanti; i beati redenti dal trionfo di Cristo; Dante guarda, ma non sa ricordare; Cristo e Maria salgono al cielo; i beati cantano O Regina del cielo
Beatrice indica a Dante i beati redenti dalla morte e
resurrezione di Cristo. Il poeta vede migliaia di luci,
dominate dalla luce di Cristo, che le supera tutte
con la sua intensità. Poi la donna invita il poeta a
guardarla, perché ora i suoi occhi sono capaci di farlo. Ma il volto di Beatrice è indescrivibile. Quindi
la donna lo invita a guardare Cristo, la Vergine e i
beati. Il poeta ascolta l’invito. Cristo gli appare tutto
sfolgorante. Sotto di Lui sono le schiere dei beati.
Poi Cristo sale all’empìreo. Dante può così fissare
gli occhi sulla Vergine, la cui luce splendeva più di
quella di tutti i beati. Su di essa l’arcangelo Gabriele discende dal cielo sotto forma di corona luminosa
e le circonda il capo, quindi elogia Colei che ha
concepito lo stesso Dio. Sùbito dopo i beati cantano
il nome di Maria. Essa poi sale al cielo seguendo
suo Figlio. I beati allora cantano O Regina del cielo.
Qui in cielo essi stanno ottenendo il premio che si
acquista sulla Terra versando lacrime e disprezzando i beni mondani. Qui, sotto Cristo e con i beati
dell’Antico e Nuovo testamento, Pietro, che tiene le
chiavi del paradiso, trionfa per la vittoria sul peccato.
Canto XXIV: cielo ottavo, Stelle Fisse; spiriti
trionfanti; Beatrice invita gli spiriti a rispondere a
Dante; Pietro esamina Dante sulla fede; la professione di fede del poeta; Pietro è soddisfatto delle
risposte
Beatrice intercede per Dante presso i beati e presso
Pietro, affinché lo esamini nella fede. Lo spirito si
avvicina al poeta danzandogli intorno, poi gli chiede
che cos’è la fede per un cristiano. Dante risponde
che è sostanza delle cose che speriamo ed argomento delle cose che non appaiono ai nostri sensi. Il santo chiede poi chiarimenti: perché essa è sostanza e
argomento. Il poeta risponde: è sostanza (=fondamento) perché su di essa si fondano le cose che speriamo (la resurrezione della carne e la vita eterna); e
argomento (=prova) perché da essa argomentiamo le 
Divina commedia. Paradiso, a cura di Pietro Genesini 106
cose che non appaiono ai nostri sensi. Poi fa ancora
altre domande: se il poeta ha la fede (risposta positiva), dove l’ha attinta (dalle Sacre scritture, ispirate
dallo Spirito Santo) e quali prove dimostrano che la
sua fede è vera (i miracoli fatti dagli apostoli di cui
si parla nei Vangeli e, se non si presta fede ad essi,
il miracolo più grande che il mondo pagano si sia
convertito senza miracoli). Ad ogni domanda il poeta risponde correttamente. Così alla fine dell’esame
il santo si congratula con lui.
Canto XXV: cielo ottavo, Stelle Fisse; spiriti trionfanti; Dante spera che il poema gli permetta di ritornare a Firenze; Giacomo è accolto con gioia da Pietro; Beatrice prega Giacomo di esaminare il poeta
sulla speranza; risponde lei alla prima domanda;
l’arrivo di Giovanni l’evangelista
Dante spera che il poema sacro, al quale han posto
mano cielo e Terra e che lo ha affaticato per molti
anni, vinca la crudeltà che lo chiude fuori di Firenze, così egli cingerà l’alloro poetico sul fonte battesimale. Un altro spirito si avvicina. Beatrice lo presenta: è Giacomo, per cui sulla Terra si va in pellegrinaggio a Santiago de Compostela. Giacomo e
Pietro hanno reciproche manifestazioni di giubilo.
La donna lo prega d’interrogare Dante sulla speranza. La luce di Giacomo esulta, poi chiede che cos’è
la speranza, in quale grado la possiede e da dove gli
è venuta. Beatrice risponde alla prima domanda: la
Chiesa militante non ha nessun altro figlio con più
speranza di Dante, perciò gli è concesso di venire
dall’esilio terreno alla patria celeste prima della
morte. Dante risponde alle altre due domande: a) la
speranza è l’attesa certa della gloria futura in paradiso, che è prodotta dalla grazia divina e dai meriti
acquisiti; b) questa risposta gli è venuta da David,
che nei Salmi cantò la grandezza di Dio, e
dall’Epistola dello stesso Giacomo, che lo ha riempito di quella virtù. Allora l’apostolo gli chiede che
cosa la speranza gli promette. Dante risponde che
l’Antico e il Nuovo Testamento indicano il fine ultimo, la beatitudine eterna, delle anime che Dio si è
fatto amiche. Lo testimoniano sia il profeta Isaia sia
Giovanni l’evangelista, suo fratello, che lo rivelò
nell’Apocalisse. Una voce canta “Sperino in Te” e
tutte le corone di beati rispondono danzando. Poi
una luce si avvicina a quelle di Pietro e Giacomo, e
canta e danza con loro. Beatrice la presenta: è Giovanni l’evangelista, che nell’ultima cena posò il capo sul petto di Cristo e che dalla croce fu scelto per
essere il nuovo figlio di Maria. Dante è abbagliato
dalla luce del nuovo arrivato. Giovanni dice che non
si deve abbagliare: il suo corpo è rimasto sulla Terra
e resterà lì con tutti gli altri, finché il numero dei
beati uguaglierà quello fissato dai decreti di Dio:
sono saliti in cielo con l’anima e il corpo soltanto
Cristo e Maria. Alle parole dell’apostolo le tre luci
fermano la danza e il canto. Il poeta si volta per vedere Beatrice, ma è accecato e non la vede, anche se
è vicino a lei.
Canto XXVI: cielo ottavo, Stelle Fisse; spiriti
trionfanti; Giovanni esamina Dante sulla carità; e
sulle radici della carità; Beatrice gli restituisce la
vista; Dante pone quattro domande ad Adamo; Adamo risponde
La fiamma di Giovanni rassicura Dante: non ha perso la vista, la riacquisterà guardando Beatrice. Poi
lo invita a dirgli verso dove si dirige la sua anima. Il
poeta risponde che la sua anima va verso il Bene
Supremo, Dio, che allieta la corte dei beati, poiché
Egli è il principio e la fine di tutto ciò che l’Amore
di carità gli insegna in modo ora più lieve ora più
forte. L’apostolo allora lo invita a chiarire la risposta e a dire chi indirizzò il suo buon volere verso la
carità. Dante risponde che l’amore di carità si è impresso in lui attraverso argomenti razionali come attraverso l’autorità delle Sacre Scritture, che sono
state ispirate da Dio. E Dio, non appena è compreso,
subito accende amore verso di Sé. Perciò verso Dio,
più che verso altri beni, deve muoversi la mente di
chi comprende quest’argomentazione. Aristotele poi
gli ha mostrato che Dio è il primo amore di tutte le
sostanze eterne. Glielo ha spiegato anche l’autore
dell’Esodo, Dio, che, parlando di sé, dice a Mosè:
“Io ti farò vedere ogni bene”. E glielo spiega lo stesso apostolo, che nel Vangelo parla del mistero
dell’Incarnazione. Giovanni concorda, poi pone
un’altra domanda: se ci sono altri motivi che lo fanno volgere verso Dio-carità. Dante risponde indicandone alcuni: l’esistenza del mondo e la propria
esistenza, la morte di Cristo per la sua salvezza, la
virtù della speranza, la conoscenza delle Sacre
Scritture che lo hanno portato all’amore verso i beni
celesti. Non appena tace, Beatrice e gli altri beati
cantano con grande dolcezza «Santo, santo, santo!»
Poi con lo sguardo la donna guarisce la vista del poeta, che diventa più potente. Dante domanda subito
chi è il quarto lume che si è aggiunto. La donna risponde che è Adamo, il padre di tutte le genti. Il poeta sente l’impulso di porgli quattro domande: quanto tempo è passato da quando Dio lo creò; quanto
tempo rimase nel paradiso terrestre; che cosa sdegnò
Dio; quale lingua egli inventò e poi parlò. Adamo
risponde: a) la causa dell’esilio sulla Terra non fu la
mela che mangiarono, ma l’infrazione dei limiti che
Dio pose loro; b) visse 930 anni, rimase nel limbo
per 4.302 anni [e dall’ascesa al cielo al 1300 sono
passati altri 1.266 anni, per un totale di 6.498 anni];
c) la lingua che egli parlò era già scomparsa prima
della costruzione della Torre di Babele, perché essa
cambia, sotto l’influsso del cielo, a seconda delle
preferenze degli uomini; d) rimase nel paradiso terrestre dalle sei del mattino fino alle tredici, sette
ore.
Canto XXVII: dal cielo delle Stelle Fisse al Primo Mobile; l’inno alla Santissima Trinità; l’invettiva di
Pietro contro la corruzione della Chiesa; l’ascesa
dei beati; la salita al Primo Mobile; Beatrice parla
del cielo nono e condanna la cupidigia degli uomini 
Divina commedia. Paradiso, a cura di Pietro Genesini 107
I beati iniziarono a cantare l’inno alla Santissima
Trinità. Dante è inebriato da ciò che vede e sente:
quella dei beati era la vita completa fatta d’amore e
di pace, che soddisfaceva tutti i desideri. La luce di
Pietro incomincia a farsi più vivace e lancia una durissima invettiva contro la corruzione della Chiesa.
Accusa papa Bonifacio VIII di usurpare il suo posto
e di aver fatto del luogo della sua morte una cloaca
del sangue di lotte fratricide, della puzza della corruzione e dei vizi, perciò il demonio nell’inferno è
soddisfatto. Mentre parla, Pietro cambia colore, seguìto da tutti gli altri spiriti. Poi continua: la Chiesa
non fu nutrita con il sangue dei martiri per essere usata ad accumulare oro, ma per acquistare quella vita beata. Egli e gli altri papi non vollero che il popolo cristiano sedesse in parte a destra e in parte a sinistra dei loro successori; né che le chiavi che gli furono concesse divenissero simbolo su vessilli che
combattessero altri cristiani; né che la sua immagine
comparisse sul sigillo di privilegi venduti e falsificati, che lo fanno spesso arrossire e sfavillare di sdegno. Quindi accusa Giovanni XXII di Cahors e Clemente V di Guascogna di bere il sangue dei martiri
derubando e infangando la Chiesa. Ma egli prevede
che la Provvidenza divina interverrà presto contro
tale corruzione. Quindi invita Dante a dire quello
che egli ha detto, quando tornerà sulla Terra. Poi le
fiammelle degli spiriti trionfanti, che si erano trattenuti qui con Beatrice e il poeta, si mettono a fioccare verso l’alto. Beatrice dice a Dante di guardare
verso il basso, così vedeva quanto aveva ruotato quel
cielo: si erano mossi di 90° ed egli vedeva lo stretto
di Gibilterra. Il poeta guarda poi Beatrice, bella più
che mai. E la virtù, che esce dagli occhi della donna, lo strappa via dall’ottavo cielo e dalla costellazione dei Gemelli e lo spinge nel Primo Mobile, il
cielo più veloce di tutti. Beatrice descrive il cielo
nono, che come tutti gli altri gira intorno alla Terra,
quindi condanna con forza la cupidigia degli uomini. La fede e l’innocenza si ritrovano soltanto nei
fanciulli, poi esse fuggono via, prima dell’adolescenza. La corruzione è tanto estesa, che sulla Terra
non c’è chi governi, perciò l’umana famiglia va fuori strada. Ma in futuro interverrà la Provvidenza, che
stroncherà la corruzione e raddrizzerà il percorso
dell’umanità.
Canto XXVIII: cielo nono, Primo Mobile, cori angelici; la prima visione di Dio; il rapporto tra Dio,
cori angelici e sfere celesti; la gerarchia dei cori angelici; la teoria di Dionigi l’areopagita
Beatrice svela a Dante il vero, che si contrapponeva
alla vita presente dei mortali. Il poeta ricorda però
soltanto di aver guardato nei occhi della donna. Poi
volge gli occhi nel Primo Mobile e vede un punto
(=Dio) che emanava una luce tanto intensa, che per
la sua intensità sono costretti a chiudersi gli occhi
che ne sono colpiti. Intorno a quel punto ruotavano
nove cerchi di fuoco. Il più lontano girava più lentamente e aveva un colore meno intenso. Beatrice
invita Dante ad ammirare quel punto (=Dio), da cui
dipende il cielo e tutta la natura. Nel mondo sensibile però si può vedere che le sfere celesti sono tanto
più perfette quanto più esse sono lontane dalla Terra. Allora il poeta ha un dubbio: come mai modello
e copia non concordano. La donna gli risponde che
nessuno ha mai tentato di rispondere alla domanda e
poi risponde. Le sfere celesti sono grandi o piccole a
seconda della maggiore o minore forza angelica che
le muove. Un maggior bene produce maggiori influssi benefici, e un corpo più grande assorbe più influssi benefici. Il Primo Mobile, che trascina con sé
tutto l’universo, corrisponde al cerchio che più arde
di carità e più conosce Dio. Perciò Dante, se confronta l’intelligenza angelica e non l’ampiezza apparente delle sostanze che appaiono rotonde, vedrà
questa mirabile corrispondenza tra cielo e intelligenza angelica: il cielo più grande ha un’intelligenza angelica ancora più grande e un cielo più piccolo ha un’intelligenza angelica ancora più piccola.
Il poeta è contento della risposta. I cori angelici sfavillano come un ferro che sprizza scintille, ed erano così numerosi da superare mille volte il raddoppio di ogni casella degli scacchi. La donna descrive
la gerarchia degli angeli: i serafini e i cherubini, poi
i troni, quindi le dominazioni, le virtù e le potestà,
poi i principati e gli arcangeli, infine gli angeli. Afferma che Dionigi l’Areopagita descrisse correttamente i cori angelici come ha ora fatto lei. Gregorio
Magno invece si allontanò da lui, ma non appena
vide con i suoi occhi l’errore che aveva fatto cambiò
idea. Sulla Terra nessuno scoprì verità così profonde, perché Dionigi le apprese da Paolo, che le vide
in cielo.
Canto XXIX: cielo nono, Primo Mobile, cori angelici; Beatrice parla degli angeli; la creazione degli
angeli; angeli ribelli e angeli fedeli a Dio; gli errori
sugli angeli nelle università; invettiva contro i predicatori che vendono indulgenze; il numero degli
angeli
Beatrice tace per un momento, guardando fisso nel
punto luminoso, Dio, che aveva vinto gli occhi del
poeta. Poi inizia a rispondere alle sue domande silenziose sugli angeli che aveva visto in Dio. Dio
crea gli angeli per dispiegare il suo amore, li crea
perfetti e li crea nello stesso istante senza distinzione di tempo tra atto creativo e suo effetto. Girolamo
sostiene che gli angeli furono creati prima di diventare intelligenze motrici dei cieli, ma si sbaglia, perché in molti punti le Sacre scritture, che sono ispirate dallo Spirito Santo, dicono diversamente. Quasi
subito una parte degli angeli si ribellò, mentre
l’altra rimase fedele a Dio. La causa della ribellione
fu la superbia di Lucifero. Gli angeli rimasti fedeli
riconobbero umilmente d’essere stati creati da Dio,
perciò la loro visione di Dio fu accresciuta. Nelle
scuole teologiche (=università) si dice che gli angeli
intendono, ricordano e vogliono. Ma ciò è sbagliato,
perché essi fissano continuamente Dio, a cui nulla
rimane nascosto, e non hanno bisogno di ricordare.
Poi Beatrice lancia una durissima invettiva contro i 
Divina commedia. Paradiso, a cura di Pietro Genesini 108
predicatori che forzano le parole delle Sacre Scritture, per mettersi in mostra agli occhi dei fedeli. E
forniscono interpretazioni sottili e fantasiose, piene
di motti e lazzi, che suscitano risate, e dimenticano
il Vangelo. In tal modo i fedeli escono di chiesa nutriti di vento. Cristo non disse ai suoi primi discepoli: “Andate e predicate al mondo ciance!”, ma diede
loro un fondamento veritiero. Ora nei loro cappucci
si annida l’uccello del demonio e il popolo, se lo
vedesse, capirebbe subito quanto valgono poco le
indulgenze in cui tanto confida. Di queste prediche
ingrassa il porco di sant’Antonio abate e molti altri,
che sono ancora più porci, perché hanno concubine e
figli e perché pagano con una moneta che non è stata
coniata (=le false indulgenze).
Canto XXX: cielo decimo, empìreo, la rosa dei beati; la scomparsa dei cori angelici e del punto luminoso; la bellezza di Beatrice; la salita all’empìreo; il
fiume di luce; la candida rosa; il trono vuoto di Arrigo VII di Lussemburgo
Dante vede scomparire i cori angelici e il punto luminoso (=Dio), e ritorna a guardare Beatrice. La
donna è divenuta bella più che mai, così egli pensa
che soltanto il suo creatore possa godere completamente della sua bellezza. Beatrice avverte Dante
che hanno lasciato il Primo Mobile, il cielo più esteso, e che sono entrati nell’empìreo, che è fatto di pura luce. Qui vedrà gli angeli e i beati del paradiso.
La vista del poeta diventa più potente, oltre l’umano, ed egli vede un fiume di luce, in cui entrano ed
escono faville. La donna dice che quel fiume di luce
e gli angeli che vi entrano ed escono sono un’anticipazione della sua beatitudine futura, perché egli
non ha ancora la vista adeguata. Il lungo fiume diviene circolare e il poeta può vedere la rosa dei beati, che riunisce le due corti del cielo, quella degli
angeli e quella dei beati. La rosa è più grande
dell’orbita del Sole ed è costituita da migliaia di
gradinate, occupate da coloro che sono morti e che
sono ritornati in cielo. La sua vista non si smarriva
per l’ampiezza e l’altezza della rosa, ma percepiva
interamente la quantità e la qualità di quella beatitudine. Lì, nell’empìreo, dove Dio governa direttamente, le leggi naturali non hanno alcun valore. Poi
la donna lo conduce nel centro luminoso della rosa e
gli fa notare che i posti sono quasi tutti occupati. In
un seggio vuoto è posta la corona dell’imperatore
Arrigo VII, che verrà a raddrizzare l’Italia, ma sarà
ostacolato dalla cupidigia e dall’ostilità di papa
Clemente V. Questi però resterà papa per poco tempo, perché finirà tra i simoniaci e caccerà in giù Bonifacio VIII.
Canto XXXI: cielo decimo, empìreo, la rosa dei
beati; gli angeli in volo e la rosa dei beati; Dante
contempla la rosa; Bernardo prende il posto di Beatrice; Dante ringrazia Beatrice; Bernardo rivela il
suo compito; Dante guarda la regina del cielo
Dante vede la candida rosa dei beati, salvati dal
sangue di Cristo. Sopra di loro volavano senza interruzione gli angeli. I loro volti erano rossi come la
fiamma viva, le ali erano d’oro e le vesti erano così
bianche che nessuna neve arriva a quel candore. Ma
la loro presenza non impediva di vedere le schiere
dei beati. La gente dell’Antico e del Nuovo testamento aveva il volto e l’amore rivolto verso un’unica direzione, la Trinità divina. Dante è stupefatto
della visione molto più dei barbari che vedevano la
città di Roma. Guarda tutto il paradiso, poi si rivolge alla sua donna per sciogliere alcuni dubbi. Ma, al
suo fianco, non vede Beatrice, bensì un vecchio vestito di bianco come tutti i beati, che dagli occhi e
dalle guance diffondeva una benevola letizia. Chiede allora dov’è Beatrice. Il vecchio risponde che la
donna lo ha chiamato dal suo seggio. E gliela indica. Il poeta si rivolge a Beatrice e la ringrazia perché è scesa nel limbo a chiedere aiuto a Virgilio,
perché l’ha guidato dalla cima del purgatorio fino
alla rosa dei beati e perché lo ha fatto uscire dalla
schiavitù del peccato. Il beato si presenta, è Bernardo di Chiaravalle, e rivela il suo compito: aiutare il
poeta a guardare la luce divina. Ma, per farlo, hanno
bisogno dell’aiuto della Vergine. Quindi lo invita a
guardare la regina del cielo. Il seggio della Vergine
si illumina. Lei sorride. Ma Dante non riesce a descriverne la sua bellezza. Vedendo che il poeta
guarda la Vergine, anche Bernardo rivolge i suoi
occhi a Lei.
Canto XXXII: cielo decimo, empìreo, la rosa dei
beati; Bernardo indica i beati della candida rosa; i
bambini; la condizione dei bambini nel tempo; Dante contempla la Vergine; i grandi personaggi della
candida rosa; Bernardo intercede per Dante
Bernardo inizia subito a svolgere la sua funzione di
guida e indica i beati della candida rosa. Inizia con
coloro che credettero in Cristo venturo: Eva, Rachele accanto a Beatrice, poi Sara, Rebecca, Giuditta, Ruth, che fu la bisnonna di re David, e altre donne ebree. Poi dalla parte opposta indica coloro che
credettero in Cristo venuto: Giovanni Battista, Agostino d’Ippona, Benedetto da Norcia, Francesco
d’Assisi e altri beati. Tra le due schiere ci sono i
bambini, che sono saliti al cielo prima di poter decidere e perciò per merito altrui. Nei primi secoli del
genere umano, per avere la salvezza eterna, con
l’innocenza bastava la fede dei genitori. In séguito
fu necessario che i maschi innocenti acquistassero
meriti con la circoncisione. Ma, quando venne il
tempo della grazia, i bambini non battezzati andarono nel limbo. Poi Dante guarda la Vergine, intorno
alla quale volano gli angeli, in particolare l’arcangelo Gabriele, che le annunciò che sarebbe divenuta
Madre di Dio. Bernardo indica altri beati: Adamo,
alla sua destra Pietro, che ebbe le chiavi del regno
dei cieli, accanto ad Adamo siede Mosè, che guidò
il popolo ebreo nel deserto, di fronte a Pietro siede
Anna, contenta di contemplare la figlia Maria, di
fronte ad Adamo siede Lucia, che mosse Beatrice a 
Divina commedia. Paradiso, a cura di Pietro Genesini 109
correre in suo aiuto nella selva oscura. Quindi Bernardo invita Dante a chiedere l’intercessione della
Vergine e per il poeta rivolge una preghiera a Maria.
Canto XXXIII: cielo decimo, empìreo; la rosa dei
beati; l’invocazione di Bernardo alla Vergine; il desiderio del poeta è esaudito; Dante sprofonda in Dio;
l’inadeguatezza del linguaggio umano; Dio uno e
trino e la doppia natura di Cristo; l’intervento di Dio
e l’estasi
Bernardo si rivolge alla Vergine e, con tutti i santi e
con Beatrice, la implora affinché liberi Dante da
ogni passione terrena, abbia la visione di Dio e conservi sani e santi i suoi affetti dopo tale visione. Gli
occhi di Maria prima si rivolgono a Bernardo, poi si
levano verso Dio e ottengono che la preghiera sia
esaudita. Dante allora volge i suoi occhi verso Dio e
si sprofonda sempre più nella sua luce infinita. La
memoria non può ricordare tutto, ma neanche poco
di ciò che ha visto, perché Dio è ineffabile e le nostre parole e la nostra mente sono troppo limitate per
comprenderlo. Il poeta però cerca ugualmente di esprimere con le parole ciò che ha visto, affinché gli
uomini capiscano quanto Dio è superiore a tutto ciò
che esiste. La sostanza divina gli appare in sé sempre la stessa, semplicissima e immutabile sotto forma
di tre cerchi di tre colori distinti e di uguale ampiezza: il Padre, il Figlio e lo Spirito Santo. Nel secondo cerchio appare come la natura umana e la natura divina di Cristo si uniscano. Ma le forze del poeta non possono andare oltre, se non che la sua mente è colpita da una luce abbagliante, che soddisfa il
suo desiderio di vedere il mistero divino. A questo
punto alla sua fantasia vengono meno le forze, ma
ormai il suo desiderio e la sua volontà sono mossi da
Dio, l’amore che muove il Sole e le altre stelle.
Canto I
La gloria di colui che tutto move
per l’universo penetra, e risplende
in una parte più e meno altrove.
 1
Nel ciel che più de la sua luce prende
fu’ io, e vidi cose che ridire
né sa né può chi di là sù discende;
 4
perché appressando sé al suo disire,
nostro intelletto si profonda tanto,
che dietro la memoria non può ire.
 7
Veramente quant’io del regno santo
ne la mia mente potei far tesoro,
sarà ora materia del mio canto.
10
O buono Appollo, a l’ultimo lavoro
fammi del tuo valor sì fatto vaso,
come dimandi a dar l’amato alloro.
13
Infino a qui l’un giogo di Parnaso
assai mi fu; ma or con amendue
m’è uopo intrar ne l’aringo rimaso.
16
Entra nel petto mio, e spira tue
sì come quando Marsia traesti
de la vagina de le membra sue.
19
O divina virtù, se mi ti presti
tanto che l’ombra del beato regno
segnata nel mio capo io manifesti,
22
vedra’mi al piè del tuo diletto legno
venire, e coronarmi de le foglie
che la materia e tu mi farai degno.
25
Sì rade volte, padre, se ne coglie
per triunfare o cesare o poeta,
colpa e vergogna de l’umane voglie,
28
che parturir letizia in su la lieta
delfica deità dovria la fronda
peneia, quando alcun di sé asseta.
31
Poca favilla gran fiamma seconda:
forse di retro a me con miglior voci
si pregherà perché Cirra risponda.
34
Surge ai mortali per diverse foci
la lucerna del mondo; ma da quella
che quattro cerchi giugne con tre croci,
37
con miglior corso e con migliore stella
esce congiunta, e la mondana cera
più a suo modo tempera e suggella.
40
Fatto avea di là mane e di qua sera
tal foce, e quasi tutto era là bianco
quello emisperio, e l’altra parte nera,
43
quando Beatrice in sul sinistro fianco
vidi rivolta e riguardar nel sole:
aquila sì non li s’affisse unquanco.
46
E sì come secondo raggio suole
uscir del primo e risalire in suso,
pur come pelegrin che tornar vuole,
49
così de l’atto suo, per li occhi infuso
ne l’imagine mia, il mio si fece,
e fissi li occhi al sole oltre nostr’uso.
52
Molto è licito là, che qui non lece
a le nostre virtù, mercé del loco
fatto per proprio de l’umana spece.
55
Io nol soffersi molto, né sì poco,
ch’io nol vedessi sfavillar dintorno,
com’ferro che bogliente esce del foco;
58
1. La gloria di colui (=Dio), che muove tutto, per
l’universo penetra e risplende più in una parte e meno altrove. 4. Io fui nel cielo (=l’empìreo), che più
prende della sua luce, e vidi cose, che né sa né può
ridire chi discende di lassù, 7. perché il nostro intelletto, avvicinandosi al suo desiderio, si sprofonda
tanto, che la memoria non gli può andar dietro. 10.
Ma quanto del santo regno (=il paradiso) io potei far
tesoro nella mia memoria sarà ora materia del mio
canto. 13. O buon Apollo, all’ultimo lavoro fammi
così fatto vaso del tuo valore [poetico], come comandi per dare l’amato alloro. 16. Fin qui mi bastò
un giogo di Parnaso (=le muse); ma ora mi è necessario entrare con ambedue (=le muse e Apollo)
nell’impresa rimasta. 19. Entra nel mio petto, e spira
tu così, come quando traesti Marsia dalla vagina
delle sue membra. 22. O divina virtù, se ti concedi
tanto a me, che io manifesti l’ombra (=quell’immagine imperfetta) del beato regno, che è segnata
nel mio capo, 25. mi vedrai venire al piè del tuo diletto legno (=l’alloro) e incoronarmi delle foglie,
che la materia [del canto] e tu mi farete degno. 28.
Così rare volte, o padre, se ne coglie per celebrare il
trionfo di un imperatore o di un poeta, per colpa ed
a vergogna della volontà degli uomini, 31. che la
fronda peneia (=l’alloro) dovrebbe generar letizia in
te, o lieto dio di Delfi, quando essa produce sete
(=desiderio) di sé in qualcuno. 34. Ad una piccola
favilla segue una gran fiamma: forse dietro a me si
pregherà con voci migliori, affinché Cirra (=Apollo)
risponda. 37. La lucerna del mondo (=il sole) sorge
per i mortali da diversi punti [dell’orizzonte], ma da
quello, che unisce quattro cerchi con tre croci, 40.
esce congiunta con miglior corso (=perché inizia la
primavera) e con migliore stella (=la costellazione
dell’Ariete), e dispone e impronta di sé con più efficacia la materia del mondo. 43. Vicino a quel punto
aveva fatto di là (=nell’emisfero australe, del purgatorio) mattina e di qua (=nell’emisfero settentrionale, il nostro) sera, e quell’emisfero era là tutto bianco (=illuminato) e l’altra parte era nera, 46. quando
vidi Beatrice volta sul fianco sinistro e riguardare
nel sole: nessun’aquila vi affisse mai così [gli occhi]. 49. E, come il raggio riflesso suole uscire dal
raggio incidente e risalire in alto, proprio come il
pellegrino che vuole ritornare; 52. così dal suo atto,
entrato per gli occhi nella mia [facoltà] immaginativa, nacque il mio, e fissai gli occhi nel sole oltre i
nostri limiti. 55. Là sono possibili molte cose, che
qui non sono possibili alle nostre facoltà, grazie al
luogo fatto [da Dio] come proprio della specie umana. 58. Io non sostenni a lungo [la vista del sole], ma
neppure così poco, che io non lo vedessi sfavillare
intorno, come ferro che esce rovente dal fuoco. 
Divina commedia. Paradiso, a cura di Pietro Genesini 5
e di sùbito parve giorno a giorno
essere aggiunto, come quei che puote
avesse il ciel d’un altro sole addorno.
61
Beatrice tutta ne l’etterne rote
fissa con li occhi stava; e io in lei
le luci fissi, di là sù rimote.
64
Nel suo aspetto tal dentro mi fei,
qual si fé Glauco nel gustar de l’erba
che ‘l fé consorto in mar de li altri dèi.
67
Trasumanar significar per verba
non si poria; però l’essemplo basti
a cui esperienza grazia serba.
70
S’i’ era sol di me quel che creasti
novellamente, amor che ‘l ciel governi,
tu ‘l sai, che col tuo lume mi levasti.
73
Quando la rota che tu sempiterni
desiderato, a sé mi fece atteso
con l’armonia che temperi e discerni,
76
parvemi tanto allor del cielo acceso
de la fiamma del sol, che pioggia o fiume
lago non fece alcun tanto disteso.
79
La novità del suono e ‘l grande lume
di lor cagion m’accesero un disio
mai non sentito di cotanto acume.
82
Ond’ella, che vedea me sì com’io,
a quietarmi l’animo commosso,
pria ch’io a dimandar, la bocca aprio,
85
e cominciò: “Tu stesso ti fai grosso
col falso imaginar, sì che non vedi
ciò che vedresti se l’avessi scosso.
88
Tu non se’ in terra, sì come tu credi;
ma folgore, fuggendo il proprio sito,
non corse come tu ch’ad esso riedi”.
91
S’io fui del primo dubbio disvestito
per le sorrise parolette brevi,
dentro ad un nuovo più fu’ inretito,
94
e dissi: “Già contento requievi
di grande ammirazion; ma ora ammiro
com’io trascenda questi corpi levi”.
97
Ond’ella, appresso d’un pio sospiro,
li occhi drizzò ver’ me con quel sembiante
che madre fa sovra figlio deliro,
10
0
e cominciò: “Le cose tutte quante
hanno ordine tra loro, e questo è forma
che l’universo a Dio fa simigliante.
10
3
Qui veggion l’alte creature l’orma
de l’etterno valore, il qual è fine
al quale è fatta la toccata norma.
10
6
Ne l’ordine ch’io dico sono accline
tutte nature, per diverse sorti,
più al principio loro e men vicine;
10
9
onde si muovono a diversi porti
per lo gran mar de l’essere, e ciascuna
con istinto a lei dato che la porti.
11
2
Questi ne porta il foco inver’ la luna;
questi ne’ cor mortali è permotore;
questi la terra in sé stringe e aduna;
11
5
né pur le creature che son fore
d’intelligenza quest’arco saetta
ma quelle c’hanno intelletto e amore.
11
8
61. E sùbito parve essere aggiunto giorno a giorno,
come se colui che può tutto (=Dio) avesse adornato
il cielo con un altro sole. 64. Beatrice stava tutta fissa con gli occhi nelle eterne ruote dei cieli, ed io fissai gli occhi in lei, rimuovendoli di lassù. 67. Nel
suo aspetto mi feci tanto dentro, quanto si fece
Glauco nell’assaggiare l’erba, che lo fece compagno
in mare degli altri dei. 70. Oltrepassare i limiti e la
condizione umani non si potrebbe descrivere con le
parole, perciò l’esempio di Glauco basti a chi la
grazia divina serba quest’esperienza [dopo la morte]. 73. Se io ero soltanto quel che creasti di me per
ultimo (=l’anima razionale), o amore che governi il
cielo, tu lo sai, che con la tua luce mi sollevasti [a
volo verso il cielo]. 76. Quando la ruota [dei cieli],
che tu fai girare eternamente quale oggetto di desiderio, richiamò su di sé la mia attenzione con
l’armonia, che tu disponi e distribuisci [nelle varie
sfere], 79. mi apparve allora tanta parte di cielo accesa dalla fiamma del sole, che pioggia o fiume non
fece mai lago così vasto. 82. La novità del suono
delle sfere e la gran luce mi accesero un desiderio
tanto assillante di conoscere la loro causa, che mai
ne sentii uno di uguale. 85. Perciò ella, che mi vedeva così come io mi vedevo, aprì la bocca per quietarmi l’animo commosso prima che io la aprissi a
domandare 88. e incominciò: «Tu stesso ti fai ottuso, immaginando falsamente [di essere sulla terra],
così che non vedi ciò che vedresti, se avessi cacciato
da te tale supposizione. 91. Tu non sei sulla terra,
come credi; ma folgore, fuggendo il proprio sito (=la
sfera del fuoco), non corse mai come corri tu, che
ritorni ad esso». 94. Se io fui liberato del primo
dubbio dalle brevi parole dette sorridendo, dentro a
un nuovo dubbio fui maggiormente avviluppato; 97.
e dissi: «Mi sento [l’animo] contento e quieto dopo
la dubbiosa meraviglia; ma ora mi meraviglio come
io possa attraversare questi corpi leggeri (=la sfera
dell’aria e quella del fuoco)». 100. Perciò ella, dopo un pietoso sospiro, drizzò gli occhi verso di me
con quell’aspetto, che ha la madre davanti al figlio
delirante, 103. e cominciò: «Tutte le cose sono tra
loro ordinate, e quest’[ordine] è la forma che fa
l’universo simile a Dio. 106. Qui (=in quest’ordine)
le alte creature (=gli angeli e gli uomini) vedono
l’impronta dell’eterno valore, il quale è il fine, per il
quale è fatta la norma sopraccennata. 109. Nell’ordine, che io dico, sono inclinati tutti gli esseri creati,
[anche se] in modo diverso, secondo che siano più
vicini o meno vicini al loro principio. 112. Perciò
essi si muovono a porti (=fini) diversi nel gran mare
dell’essere, e ciascuno si muove con l’istinto, che gli
è stato dato per guidarlo. 115. Quest’istinto porta il
fuoco verso la Luna; quest’altro è forza motrice nei
cuori mortali dei bruti; questo stringe e raduna in sé
la terra. 118. Quest’arco (=istinto) non scaglia [al
loro fine] soltanto le creature che sono prive d’intelligenza, ma anche quelle che hanno l’intelligenza e
la volontà. 
Divina commedia. Paradiso, a cura di Pietro Genesini 6
La provedenza, che cotanto assetta,
del suo lume fa ‘l ciel sempre quieto
nel qual si volge quel c’ha maggior fretta;
121
e ora lì, come a sito decreto,
cen porta la virtù di quella corda
che ciò che scocca drizza in segno lieto.
124
Vero è che, come forma non s’accorda
molte fiate a l’intenzion de l’arte,
perch’a risponder la materia è sorda,
127
così da questo corso si diparte
talor la creatura, c’ha podere
di piegar, così pinta, in altra parte;
130
e sì come veder si può cadere
foco di nube, sì l’impeto primo
l’atterra torto da falso piacere.
133
Non dei più ammirar, se bene stimo,
lo tuo salir, se non come d’un rivo
se d’alto monte scende giuso ad imo.
136
Maraviglia sarebbe in te se, privo
d’impedimento, giù ti fossi assiso,
com’a terra quiete in foco vivo”.
139
Quinci rivolse inver’ lo cielo il viso. 142
121. La Provvidenza, che dà tale assetto [a tutti gli
esseri creati], con la sua luce fa sempre quieto (=appaga) il cielo (=l’empìreo), dentro il quale ruota quello (=il primo mobile) che ha una velocità più grande.
124. Ed ora lì [nell’empìreo], come a luogo decretato
[da Dio per noi], ci porta la virtù di quella corda (=la
forza di quell’impulso), che dirige sempre a lieto fine
tutto ciò che scocca. 127. È vero che, come la forma
non si accorda molte volte all’intenzione dell’artista,
perché la materia è sorda (=è restia a riceverla); 130.
così da questo corso si allontana talvolta la creatura,
che ha il potere di andare in un’altra direzione, [pur
essendo] così spinta [dall’istinto naturale]. 133. E come si può veder cadere [sulla terra] il fuoco di una
nube (=il fulmine), così l’impeto primo si rivolge alla
terra, deviato dal falso piacere [dei beni mondani].
136. Non devi meravigliarti, se giudico bene, per il
tuo salire al cielo, più di quanto [non ti meraviglieresti] per un ruscello, che dall’alto del monte scende giù
in basso. 139. Nel tuo caso farebbe meraviglia se, privo d’impedimenti, tu fossi rimasto giù [in terra], come
[farebbe meraviglia] sulla terra la quiete in una fiamma viva». 142. Quindi rivolse il viso verso il cielo.
I personaggi
Colui che tutto move è Dio, interpretato aristotelicamente come il Motore Immobile che infonde il
movimento all’universo: tutti gli esseri, animati e
inanimati, tendono a Lui, in quanto Egli li attrae
come fine ultimo. Il Dio cristiano però ha crato ed
ama le sue creature. Alla fine della Divina commedia viene presentato nuovamente come «l’amor che
move il sole e l’altre stelle» (Pd XXXIII, 145).
Apollo e le muse secondo la mitologia greca proteggevano le arti. Abitavano il Parnàso, un monte della
Grecia centrale ad essi consacrato, che aveva due
cime, Citeróne ed Elicóna.
Marsia, un satiro della Frigia, è abilissimo a suonare
la cornamusa, tanto da sfidare Apollo. Le muse fanno da giudici. Il dio lo sconfigge. Per punirlo della
sua presunzione, lo lega ad un albero, lo scuoia e lo
cuce dentro la sua pelle.
Beatrice di Folco Portinari (1265-1290), che va
sposa a Simone de’ Bardi, è la donna a cui Dante
dedica la Vita nova (1292-93), una specie di diario
in cui il poeta parla del suo rinnovamento spirituale
provocato dall’amore verso di lei. Dopo la morte
della donna Dante ha una crisi spirituale, da cui
l’amico Guido Cavalcanti cerca di farlo uscire. Nel
poema diventa il simbolo della fede e della teologia,
perciò essa, non più Virgilio, è destinata a guidare il
poeta nel viaggio attraverso il paradiso. Il passaggio
delle consegne avviene significativamente in cima al
paradiso terrestre (Pg XXX, 49-51), il punto estremo
che la ragione umana può raggiungere. Alla fine
dell’opera la donna però cede il posto a san Bernardo, simbolo della fede mistica. Soltanto la fede mistica permette l’incontro con Dio.
Glauco è un pescatore della Beozia. Un giorno vede
che i pesci, che ha posato su un prato sconosciuto,
ritornano in vita e si gettano nell’acqua dopo che ne
hanno mangiato l’erba. Egli li imita e si trasforma in
divinità marina. La fonte di Dante è Ovidio, Metam.
XIII, 898-968.
Commento
1. Il canto si sviluppa in queste fasi: a) il poeta invoca Apollo e le muse; b) pone a Beatrice una domanda (che cos’è quella musica che ode) e riceve da essa la risposta (è la musica provocata dal movimento
delle sfere celesti, perché essi sono ormai in cielo);
c) pone un’altra domanda (come può essere in cielo
lui, corpo pesante) e riceve la risposta (egli va nel
luogo naturale – il paradiso – stabilito da Dio per gli
uomini); d) la donna però coglie l’occasione per esporre l’ordine dell’universo (Dio ha posto dentro ad
ogni essere un istinto, che lo conduce al suo fine; il
fine dell’uomo è quello di andare in paradiso), che è
la parte più importante del canto.
2. Il canto inizia con Dio; la cantica come l’intera
opera termina ancora con Dio (Pd XXXIII, 145).
Dio è presentato nello stesso modo: nel primo caso
come Colui che muove tutto l’universo, nel secondo
come l’Amore che muove il sole e le altre stelle.
Egli quindi muove tutto l’universo, che pervade con
il suo amore. Il Dio di Aristotele è puro pensiero,
pensiero immateriale, e pensa sempre e unicamente
se stesso, non potendo pensare qualcosa di inferiore
diverso da sé. È la sfera estrema, che attira a sé tutti
gli altri esseri. Il Dio cristiano invece è esterno al
mondo, che ha creato dal nulla, ed ha un rapporto
d’amore con il mondo e con le creature: il suo amore pervade e penetra tutto l’universo, non escludendo alcuna creatura, nemmeno i demoni, che sono
strumenti della sua volontà. Anch’Egli attrae tutti
gli esseri come fine, ma Egli lo fa consapevolmente
e volontariamente.
2.1. La terzina iniziale dà la percezione fisica della
gloria e dell’energia, più che della potenza, di Dio 
Divina commedia. Paradiso, a cura di Pietro Genesini 7
che dall’empìreo si espande e si diffonde per tutto
l’universo. Nel canto ci sono numerosi altri versi che
danno la stessa sensazione fisica. Questi versi si possono chiamare, per l’energia che contengono e che
esprimono, «versi splendenti». Essi s’incontrano unicamente nel Paradiso. Sono il risultato finale di
una prassi versificatoria che caratterizza tutta la Divina commedia: i versi sintetici, che contengono
molti fatti in poche parole; e i versi sovradensi, che
contengono molti riferimenti in poche parole. Un
verso sovradenso, per quanto ancora molto semplice,
è il verso iniziale dell’opera: il protagonista ha 35
anni, cioè è nel mezzo del cammino della vita, è se
stesso, è simbolo dell’umanità errante, che cerca la
via della salvezza ecc. Un esempio di versi sintetici,
ancora molto semplice, sono i pochi versi – lo
«scorcio» – con cui il poeta parla dell’anonimo fiorentino che si suicida nelle sue case (If XIII, 139-
151), soprattutto l’ultimo verso; i pochi versi in cui
Dante e Virgilio escono dall’inferno (If XXXIV,
127-132); i pochi versi che racchiudono la vita di
Pia de’ Tolomei (Pg V, 130-136) e di Piccarda Donati (Pd III, 97-108). Ma si potrebbe anche dire che
questi casi sono specifici, che colpiscono in modo
particolare, perché la verità è molto più profonda e
complessa: tutta la Divina commedia è sintetica e
gli eventi trovano lo sviluppo – il respiro o lo spazio vitale – nei tre versi concatenati della terzina o
nei multipli della terzina. Ad esempio la prima terzina dell’opera racchiude un evento specifico e
quindi presenta il fenomeno dei pochi versi (a 35
anni il poeta si è smarrito in una selva). Ma presenta
anche molti altri aspetti: la vita come cammino; la
vita dell’individuo rapportata alla vita umana, alla
vita di tutta l’umanità; quindi il pericolo, espresso in
modo appariscente con un colore, il nero, simbolo
anche del peccato (la selva è oscura); infine la sbadataggine del protagonista, che ha perso la retta via.
I singoli versi sono densi o sovradensi, e si condensano nella struttura della terzina. E viceversa: la
struttura della terzina accoglie versi densi o sovradensi. Ma questi sono soltanto i mattoni dell’opera...
3. Dante invoca Apollo e le muse, che sono divinità
pagane, perché non c’è l’equivalente nel mondo cristiano. Nella vastissima mitologia cristiana non c’è
spazio per le arti. Nell’Antico testamento Dio era il
Dio degli eserciti. Aveva a disposizione ben nove
cori di angeli, che potevano svolgere sia attività militari sia attività di lode. Perciò non aveva tempo per
le arti. Nel Nuovo testamento Cristo pensava a fare
miracoli e a intrattenere il popolo minuto con le parabole, oltre che con pane e pesce, perciò non ha il
tempo di pensare all’arte. Gli apostoli, che dovevano preoccuparsi di evangelizzare il mondo, si trovavano nella stessa situazione di inadempienza. Per di
più, a parte Giovanni, avevano una modesta cultura.
Erano pescatori, cambiavalute, soldati, appartenevano insomma al basso popolo. Con il tempo i santi e
le sante si specializzano a proteggere il fedele per
questa o quella malattia, ma non si preoccupano né,
tanto meno, diffondono il culto dell’arte. La Chiesa
però nel corso dei secoli colma questa lacuna teorica
e riempie le chiese di opere d’arte mirabili, eseguite
dai migliori artisti sul mercato e senza badare a spese, a maggiore gloria di se stessa e soprattutto di Dio.
4. La terza cantica contiene fin dall’inizio versi capaci di sostituirsi alla realtà che indicano o che vogliono esprimere. Il poeta, giunto a compiere la sua
impresa più impegnativa (ha bisogno sia di Apollo
sia delle muse), riesce a creare il «linguaggio splendente», capace di esprimere le sensazioni, le emozioni e l’esperienza della parte finale del viaggio. I
versi abbagliano il lettore ed il poeta ne è consapevole (Pd II, 1-15). Egli ha esplorato sistematicamente le possibilità del linguaggio, i rapporti del linguaggio con la realtà, con l’intelletto, con la memoria. Il rapporto normale del linguaggio con la realtà
è quello descrittivo (un termine indica una cosa).
Ma poi si passa oltre, al linguaggio onomatopeico, al
linguaggio simbolico, al linguaggio pluristratificato
e/o condensato, ai quattro sensi delle scritture, al
linguaggio profetico... Non basta. Con i «versi
splendenti» egli riesce a risucchiare la realtà dentro
la parola, quindi a superare il linguaggio onomatopeico, e a colpire direttamente la mente e la memoria del lettore.
4.1. «Poca favilla gran fiamma seconda: Forse di
retro a me con miglior voci Si pregherà, perché Cirra (=Apollo) risponda» (vv. 34-36). Il verso è entrato nel linguaggio comune: da una piccola causa derivano grandi conseguenze. I due termini, favilla e
fiamma, sono onomatopeici, ma danno anche l’idea
visiva dell’oggetto che rappresentano: coinvolgono
tutti i sensi, memoria compresa. È uno dei «versi
splendenti» del canto.
4.2. «Trasumanar significar per verba Non si poria,
però l’essemplo [di Glauco] basti A cui esperïenza
grazia [divina] serba [dopo la morte]» (vv. 70-73). Il
verbo trasumanar dà la sensazione fisica e mentale
del superare la condizione umana. È un altro dei
«versi splendenti» del canto. Il tema dei limiti del
linguaggio, incapace di esprimere l’esperienza oltremondana provata dal poeta, viene ripreso più volte in Pd XXXIII. La visione di Dio è ineffabile come
è ineffabile lo stesso Dio. I limiti delle parole e del
linguaggio sono un riflesso dei limiti della ragione
umana: «State contenti, umana gente, al quia; Ché,
se potuto aveste veder tutto, Mestier non era parturir
Maria» («O genti umane, accontentatevi di sapere
che le cose stanno così, perché, se aveste potuto veder tutto, non sarebbe stato necessario che Maria
partorisse Cristo») (Pg III, 37-39).
5. I due dubbi del canto esprimono l’estrema curiosità e l’infinito desiderio di sapere di Dante e del
Medio Evo. Il poeta è affascinato dalla sete di sapere dell’umanità pagana, rappresentata da Ulisse, che
sfida l’ignoto oltre le colonne d’Ercole, pur di conoscere i vizi ed il valore degli uomini (If XXVI, 112-
120). Egli la sente intensissima dentro di sé, ma ne
sente anche i limiti invalicabili: oltre la ragione c’è
la fede e la rivelazione, e soltanto la fede può salvare e rendere completa la vita umana. Guido da Montefeltro ha cercato di pianificare la salvezza
dell’anima con la fredda ragione, ma ha fallito ed è
finito all’inferno (If XXVII, 73-123).
Divina commedia. Paradiso, a cura di Pietro Genesini 8
6. Il canto recupera la teoria pitagorica secondo cui
le sfere celesti, muovendosi, provocano un suono
musicale: Pitagora di Samo (570 a.C.-?), filosofo e
matematico, scopre che i corpi, vibrando, emettono
suoni e che i suoni tra loro hanno rapporti numerici;
da ciò conclude che anche i corpi celesti, muovendosi, producono suoni armoniosi. Ma soprattutto esso presenta estesamente la teoria di Aristotele (386-
323 a.C.) secondo cui l’universo è ordinato e tutti
gli esseri, sia inanimati sia animati, hanno un istinto
che li porta al loro fine. Questa teoria è ora inserita
in un contesto cristiano: il poeta fa sua l’interpretazione di Aristotele in chiave cristiana attuata
da Tommaso d’Aquino (1225-1274).
7. L’ordine dell’universo è esposto proprio in Pd I,
perché il poeta sta salendo in cielo e deve dare
un’idea complessiva dell’universo. La fisica e la
metafisica di Aristotele, riviste da Tommaso attraverso la rivelazione, spingevano a vedere l’universo
come un ó, cioè come un tutto ordinato, creato da Dio con un atto d’amore e che ritornava a Lui.
Perciò Dio ha posto in tutti gli esseri, da quelli meno
perfetti a quelli più perfetti, un istinto che li guida al
loro fine. Il fine ultimo dell’uomo è il ritorno in paradiso, e quindi è lo stesso Dio.
8. La concezione dell’universo proposta da Dante
fonde la teoria delle cause di Aristotele con la teologia e la rivelazione cristiane. L’universo risulta
organizzato, organico, interconnesso, gerarchico e
pervaso dal fine. Il poeta propone una gerarchia degli esseri (esseri inanimati, esseri vegetali, esseri animali, esseri razionali, esseri spirituali), tutti uniti
dal fine che incorporano e che li spinge verso Dio,
l’attrattore supremo, che agisce sul mondo dall’esterno del mondo. L’istinto che incorpora porta inevitabilmente ogni essere al fine stabilito da Dio per
lui. Ma nell’uomo, come negli angeli, esiste il libero
arbitrio (o la libertà di scelta), che può spingere verso beni terreni e quindi a mancare al fine. E l’uomo
se ne avvale (come, prima di lui, gli angeli, che si
ribellarono a Dio e che furono cacciati dai cieli).
L’uomo lo ha fatto nel paradiso terrestre (la disobbedienza di Adamo ed Eva) e tende a farlo costantemente. La propensione umana verso i beni mondani appare più volte nel corso del poema. Uno di
momenti più intensi è Pd XI, 1-12 (gli uomini – i
laici come gli ecclesiastici – passano il tempo a caccia dei beni mondani, mentre il poeta si prepara sa
salire al cielo).
8.1. Nelle tre cantiche Dante arricchisce in più modi
questa concezione dell’universo: riferisce il suo viaggio alle stagioni dell’anno, ai pianeti, alle stelle e
alle costellazioni, ne indica le sfere cristalline (dove
giungono le anime del paradiso per incontrare il
poeta), si addentra in complicate descrizioni astronomiche. E usa il sole, la Luna e le stelle per indicare lo splendore, la bellezza o qualche altra caratteristica degli spiriti che incontra. Gli occhi di Beatrice
splendevano più delle stelle (If II, 55), Beatrice è il
sole che per primo gli riscaldò il petto (Pd III, 1),
Francesco d’Assisi è un sole (Pd XI, 50).
9. Secondo la Chiesa, e il poeta concorda, Dio ha
creato l’uomo libero di scegliere, poiché soltanto se
è libero di scegliere è responsabile delle sue azioni e
quindi acquista merito per le azioni e per le opere
intraprese. La libertà di scelta però è sia libertà di
scegliere il bene, sia libertà di scegliere il male.
L’uomo è meritevole quando sceglie il bene; è condannabile quando sceglie il male. La volontà umana
però è attratta dai beni terreni, che promettono una
felicità che poi non mantengono. E l’uomo ha una
propensione verso di essi (alla quale spesso non sa
resistere) da quando la sua volontà è stata indebolita
dal peccato originale.
10. Al tempo di Dante la fisica spiegava la caduta
dei gravi con la teoria dei luoghi naturali: un corpo
pesante cade verso il basso, perché questo è il suo
luogo naturale; ugualmente, la fiamma di una torcia
va verso l’alto, perché quello è il suo luogo naturale. Gli elementi naturali erano quattro ed erano abbinati: terra e acqua, aria e fuoco. Questa teoria si
collegava con la teoria geocentrica: la terra è al centro dell’universo, il sole e tutti i pianeti le girano intorno; la terra è soggetta al divenire, il cielo è immutabile. La sfera della Luna fa da spartiacque.
Perciò la teoria eliocentrica di N. Copernico (1543),
ripresa poi da G. Galilei (1609), ha un carattere rivoluzionario: distrugge l’universo sorto con Aristotele (386-323 a.C.) e incorporato nella visione cristiana del mondo elaborata da Tommaso d’Aquino
(1225-1274), divenuta poi la visione ufficiale della
Chiesa cattolica.
11. Il canto termina con Dante che fissa gli occhi
verso il viso luminoso di Beatrice. Questa soluzione
è adoperata più volte nel corso dell’ultima cantica.
Il poeta si sprofonda negli occhi della donna e prova
un anticipo di ciò che proverà sprofondandosi
nell’essenza divina. Nei canti iniziali il poeta aveva
usato reiterati svenimenti (If III, 135; V, 142).
12. Paradossalmente Dante anticipa la fisica classica: Dio pervade tutto l’universo, la forza di gravità
di Newton farà poi lo stesso…
La struttura del canto è semplice: 1) il poeta invoca Apollo e le muse, per portare a termine l’ultima
fatica; quindi 2) chiede spiegazione a Beatrice della
musica celeste che ode; 3) Beatrice risponde che il
suono è prodotto dalle sfere celesti e che stanno andando verso il cielo più veloci della folgore; 4) il
poeta chiede allora come può egli, che è anima e
corpo, andare verso l’alto; 5) Beatrice può così descrivere l’ordine che pervade tutto l’universo: Dio
ha posto in ogni essere un istinto che lo spinge al suo
fine; 6) il fine dell’uomo è quello di andare verso
l’alto, perciò il poeta non si deve meravigliare, se è
giunto in cielo.
Divina commedia. Paradiso, a cura di Pietro Genesini 9
Canto II
O voi che siete in piccioletta barca,
desiderosi d’ascoltar, seguiti
dietro al mio legno che cantando varca,
1
tornate a riveder li vostri liti:
non vi mettete in pelago, ché forse,
perdendo me, rimarreste smarriti.
4
L’acqua ch’io prendo già mai non si corse;
Minerva spira, e conducemi Appollo,
e nove Muse mi dimostran l’Orse.
7
Voialtri pochi che drizzaste il collo
per tempo al pan de li angeli, del quale
vivesi qui ma non sen vien satollo,
10
metter potete ben per l’alto sale
vostro navigio, servando mio solco
dinanzi a l’acqua che ritorna equale.
13
Que’ gloriosi che passaro al Colco
non s’ammiraron come voi farete,
quando Iasón vider fatto bifolco.
16
La concreata e perpetua sete
del deiforme regno cen portava
veloci quasi come ‘l ciel vedete.
19
Beatrice in suso, e io in lei guardava;
e forse in tanto in quanto un quadrel posa
e vola e da la noce si dischiava,
22
giunto mi vidi ove mirabil cosa
mi torse il viso a sé; e però quella
cui non potea mia cura essere ascosa,
25
volta ver’ me, sì lieta come bella,
“Drizza la mente in Dio grata”, mi disse,
“che n’ha congiunti con la prima stella”.
28
Parev’a me che nube ne coprisse
lucida, spessa, solida e pulita,
quasi adamante che lo sol ferisse.
31
Per entro sé l’etterna margarita
ne ricevette, com’acqua recepe
raggio di luce permanendo unita.
34
S’io era corpo, e qui non si concepe
com’una dimensione altra patio,
ch’esser convien se corpo in corpo repe,
37
accender ne dovrìa più il disio
di veder quella essenza in che si vede
come nostra natura e Dio s’unio.
40
Lì si vedrà ciò che tenem per fede,
non dimostrato, ma fia per sé noto
a guisa del ver primo che l’uom crede.
43
Io rispuosi: “Madonna, sì devoto
com’esser posso più, ringrazio lui
lo qual dal mortal mondo m’ha remoto.
46
Ma ditemi: che son li segni bui
di questo corpo, che là giuso in terra
fan di Cain favoleggiare altrui?”.
49
Ella sorrise alquanto, e poi “S’elli erra
l’oppinion”, mi disse, “d’i mortali
dove chiave di senso non diserra,
52
certo non ti dovrien punger li strali
d’ammirazione omai, poi dietro ai sensi
vedi che la ragione ha corte l’ali.
55
Ma dimmi quel che tu da te ne pensi”.
E io: “Ciò che n’appar qua sù diverso
credo che fanno i corpi rari e densi”.
58
1. O voi, che in una barca piccoletta, desiderosi di
ascoltare, avete seguìto il mio legno (=la mia nave),
che con un canto [più dispiegato] varca [nuove acque], 4. tornate a riveder le vostre spiagge, non mettetevi per mare, perché forse, perdendo me, rimarreste smarriti. 7. L’acqua (=la materia), che io affronto, non fu mai percorsa: Minerva spira (=gonfia le
mie vele), Apollo mi conduce e nove muse mi mostrano le Orse (=l’Orsa Maggiore e l’Orsa Minore)
(=mi guidano). 10. Voi altri pochi, che per tempo
alzaste il capo al pane degli angeli, del quale si vive
qui [sulla terra] ma non si è mai sazi, 13. potete ben
mettere per il mare profondo il vostro naviglio, tenendovi sempre sulla mia scia, prima che l’acqua
torni uguale. 16. Quei valorosi (=gli argonauti), che
andarono nella Colchide, non si meravigliarono come voi farete, quando videro [il loro capo] Giasone
farsi bifolco. 19. L’innata e perpetua sete per il regno più simile a Dio (=l’empìreo) ci portava veloci
quasi come vedete [correr veloce] il cielo [delle
stelle fisse]. 22. Beatrice guardava in alto ed io
guardavo in lei. E forse in tanto tempo, in quanto
una freccia si stacca dalla balestra, vola 25. e si posa, mi vidi giunto dove una cosa mirabile (=il cielo
della Luna) attrasse il mio sguardo a sé. Perciò colei, alla quale nessun mio pensiero poteva essere nascosto, 28. rivolta verso di me con espressione tanto
lieta quanto bella: «Innalza a Dio la tua mente piena
di gratitudine» mi disse, «che ci ha congiunti con la
prima stella (=la Luna)». 31. Parve a me che ci avvolgesse una nube lucente, spessa, solida e liscia
come un diamante colpito dalla luce del sole. 34. La
gemma eterna (=incorruttibile, cioè la Luna) ci accolse dentro di sé, come l’acqua riceve il raggio di
luce rimanendo unita. 37. Se io ero corpo, e qui
(=sulla terra) non si concepisce che una dimensione
sopporti un’altra, come dev’essere se un corpo penetra in un altro corpo, 40. [questo fatto] dovrebbe accendere di più in noi il desiderio di vedere quell’essenza, nella quale si vede come la nostra natura e
Dio si unirono [in Cristo]. 43. Lì si vedrà ciò che tenemmo per fede: non [sarà] dimostrato [razionalmente], ma sarà noto per sé, come le verità prime,
che l’uomo crede. 46. Io risposi: «O donna mia, devoto quanto più posso, ringrazio colui (=Dio), che
mi ha allontanato dal mondo dei mortali. 49. Ma,
ditemi, che cosa sono le macchie scure di questo
corpo, che laggiù sulla terra hanno fatto nascere la
favola di Caino?». 52. Ella sorrise alquanto, poi mi
disse: «Se erra l’opinione dei mortali dove la chiave
dei sensi non ci schiude [la porta della conoscenza],
55. certamente non ti dovrebbero pungere ormai gli
strali della meraviglia, perché vedi che, seguendo i
sensi, la ragione ha le ali corte. 58. Ma dimmi quel
che tu pensi da te». Ed io: «Ciò che quassù ci appare diversamente luminoso credo che sia prodotto dai
corpi rari e dai corpi densi [presenti in essa]». 
Divina commedia. Paradiso, a cura di Pietro Genesini 10
Ed ella: “Certo assai vedrai sommerso
nel falso il creder tuo, se bene ascolti
l’argomentar ch’io li farò avverso.
61
La spera ottava vi dimostra molti
lumi, li quali e nel quale e nel quanto
notar si posson di diversi volti.
64
Se raro e denso ciò facesser tanto,
una sola virtù sarebbe in tutti,
più e men distributa e altrettanto.
67
Virtù diverse esser convegnon frutti
di princìpi formali, e quei, for ch’uno,
seguiterìeno a tua ragion distrutti.
70
Ancor, se raro fosse di quel bruno
cagion che tu dimandi, o d’oltre in parte
fora di sua materia sì digiuno
73
esto pianeto, o, sì come comparte
lo grasso e ‘l magro un corpo, così questo
nel suo volume cangerebbe carte.
76
Se ‘l primo fosse, fora manifesto
ne l’eclissi del sol per trasparere
lo lume come in altro raro ingesto.
79
Questo non è: però è da vedere
de l’altro; e s’elli avvien ch’io l’altro cassi,
falsificato fia lo tuo parere.
82
S’elli è che questo raro non trapassi,
esser conviene un termine da onde
lo suo contrario più passar non lassi;
85
e indi l’altrui raggio si rifonde
così come color torna per vetro
lo qual di retro a sé piombo nasconde.
88
Or dirai tu ch’el si dimostra tetro
ivi lo raggio più che in altre parti,
per esser lì refratto più a retro.
91
Da questa instanza può deliberarti
esperienza, se già mai la provi,
ch’esser suol fonte ai rivi di vostr’arti.
94
Tre specchi prenderai; e i due rimovi
da te d’un modo, e l’altro, più rimosso,
tr’ambo li primi li occhi tuoi ritrovi.
97
Rivolto ad essi, fa che dopo il dosso
ti stea un lume che i tre specchi accenda
e torni a te da tutti ripercosso.
10
0
Ben che nel quanto tanto non si stenda
la vista più lontana, lì vedrai
come convien ch’igualmente risplenda.
10
3
Or, come ai colpi de li caldi rai
de la neve riman nudo il suggetto
e dal colore e dal freddo primai,
10
6
così rimaso te ne l’intelletto
voglio informar di luce sì vivace,
che ti tremolerà nel suo aspetto.
10
9
Dentro dal ciel de la divina pace
si gira un corpo ne la cui virtute
l’esser di tutto suo contento giace.
11
2
Lo ciel seguente, c’ha tante vedute,
quell’esser parte per diverse essenze,
da lui distratte e da lui contenute.
11
5
Li altri giron per varie differenze
le distinzion che dentro da sé hanno
dispongono a lor fini e lor semenze.
11
8
61. Ed ella: «Certamente vedrai ben sommersa nel
falso la tua credenza, se ascolti bene l’argomentazione, che io le opporrò. 64. L’ottava sfera (=il cielo
delle Stelle Fisse) vi mostra molte luci (=stelle), le
quali si possono notare di aspetto diverso sia per
qualità sia per quantità [di splendore]. 67. Se soltanto il raro e il denso facessero ciò, una stessa virtù
sarebbe in tutte [le stelle], distribuita in quantità
maggiore, minore e uguale. 70. Virtù diverse devono essere il risultato di princìpi formali [diversi] e
quei [princìpi], tranne uno (=quello della densità),
sarebbero conseguentemente distrutti con il tuo ragionamento. 73. Ancora, se il raro fosse causa di
quel bruno, che tu domandi, o questo pianeta sarebbe in [qualche] parte scarso 76. di materia o, come
un corpo comprende il (=lo strato di) grasso e il magro, così questo pianeta cambierebbe le carte nel suo
volume (=avrebbe pagine diverse nel suo interno).
79. Se fosse [vero] il primo [caso], [ciò] sarebbe
manifesto durante l’eclissi di sole, perché la luce
[del sole] trasparirebbe (=si vedrebbe attraverso la
Luna), come [traspare quando si è] introdotta in un
altro [corpo] raro. 82. Questo [trasparire] non c’è,
[quindi l’opinione è falsa]. Perciò bisogna vedere
l’altro [caso]. E, se avviene che io confuti [anche]
l’altro, il tuo parere sarà dimostrato falso. 85. Se
questo raro non attraversa [la Luna da parte a parte],
ci dev’essere un termine dal quale [il raro] non lascia più passare il suo contrario; 88. e da qui il raggio del sole si riflette come il colore [delle cose]
torna per il vetro, che dietro a sé nasconde il piombo
(=lo specchio). 91. Ora tu dirai che il raggio si mostra scuro in quel punto più che in altre parti, perché
lì è riflesso più all’interno [del corpo lunare]. 94. Da
questa obiezione ti può liberare un esperimento, se
mai volessi farlo, che di solito è fonte ai ruscelli delle vostre arti. 97. Prendi tre specchi, ne allontani
due da te, ponendoli alla stessa distanza, e il terzo,
[posto] più lontano, ritrovi i tuoi occhi tra i primi
due. 100. Rivolto ad essi, fa’ che dietro le spalle ti
stia un lume che illumini i tre specchi e che torni a
te riflesso da tutti. 103. Benché per quantità l’immagine più lontana non si estenda tanto [quanto
l’immagine riflessa dagli altri due specchi], [tuttavia] vedrai che [anche] lì (=nel terzo specchio) la luce
deve risplendere [qualitativamente] uguale. 106.
Ora, come sotto i colpi dei caldi raggi [del sole] il
soggetto della neve (=l’acqua) rimane privo sia del
color [bianco] sia del freddo precedenti; 109. così
voglio illuminare il tuo intelletto, che è rimasto così
(=sgombro di pregiudizi), con una luce (=una verità)
tanto vivace, che nel vederla essa scintillerà [come
una stella] davanti ai tuoi occhi. 112. Dentro il cielo
della pace divina (=l’empìreo) ruota un corpo (=il
primo mobile) sotto la cui virtù giace l’essere di tutto ciò che contiene (=gli otto cieli mobili e la Terra). 115. Il cielo seguente (=quello delle Stelle Fisse), che ha tante stelle, ripartisce quell’essere fra le
diverse essenze, da lui distinte e da lui contenute.
118. Gli altri [sette] cieli [interni] secondo le varie
differenze dispongono ai loro fini e ai loro effetti le
distinte essenze, che hanno dentro di sé. 
Divina commedia. Paradiso, a cura di Pietro Genesini 11
Questi organi del mondo così vanno,
come tu vedi omai, di grado in grado,
che di sù prendono e di sotto fanno.
121
Riguarda bene omai sì com’io vado
per questo loco al vero che disiri,
sì che poi sappi sol tener lo guado.
124
Lo moto e la virtù d’i santi giri,
come dal fabbro l’arte del martello,
da’ beati motor convien che spiri;
127
e ‘l ciel cui tanti lumi fanno bello,
de la mente profonda che lui volve
prende l’image e fassene suggello.
130
E come l’alma dentro a vostra polve
per differenti membra e conformate
a diverse potenze si risolve,
133
così l’intelligenza sua bontate
multiplicata per le stelle spiega,
girando sé sovra sua unitate.
136
Virtù diversa fa diversa lega
col prezioso corpo ch’ella avviva,
nel qual, sì come vita in voi, si lega.
139
Per la natura lieta onde deriva,
la virtù mista per lo corpo luce
come letizia per pupilla viva.
142
Da essa vien ciò che da luce a luce
par differente, non da denso e raro;
essa è formal principio che produce,
145
conforme a sua bontà, lo turbo e ‘l
chiaro”.
148
121. Questi organi del mondo (=cieli) vanno, come
ormai vedi, di grado in grado: prendono dal cielo
superiore e influiscono sul cielo inferiore. 124.
Guarda bene ormai come io vado per questo luogo
(=ragionamento) al vero che tu desideri, così che tu
poi sappia passare il guado (=continuare il mio ragionamento) da solo. 127. Il moto e la virtù [attiva]
delle sante sfere, come [deriva] dal fabbro l’arte del
martello, deve spirare dai beati motori. 130. E il
cielo che è abbellito da tante luci (=il cielo delle
Stelle Fisse) riceve l’immagine e si fa suggello di
quell’intelligenza profonda (=i Cherubini), che lo fa
girare. 133. E, come l’anima, che è dentro alla vostra polvere (=corpo), si esprime per [mezzo di]
membra differenti e ordinate a facoltà diverse (=i
sensi), 136. così l’intelligenza [motrice dei Cherubini] dispiega il suo influsso, reso molteplice per
[mezzo del]le stelle, facendo ruotare se stessa [ma
mantenendo] la sua unità. 139. La diversa virtù [dei
Cherubini] si unisce in modi diversi con il prezioso
(=incorruttibile) corpo [celeste], che ella ravviva,
nel quale si lega come la vita in noi. 142. Per la natura lieta, da cui deriva, la virtù [attiva dei Cherubini] mescolata al corpo celeste riluce come la letizia
[dell’animo] nella pupilla dell’occhio. 145. Da questa [virtù mista], non dal denso e dal raro, proviene
ciò che appare differente fra una stella e un’altra:
essa è il principio formale, che produce, 148. secondo la sua capacità, l’oscuro e il chiaro».
I personaggi
Minerva è sorella di Giove e simbolo della sapienza.
Gli Argonauti, cioè i marinai della nave Argo, si
spingono nella Colchide, per impadronirsi del vello
d’oro. Essi si stupiscono, quando vedono Giasone, il
loro capo, aggiogare due buoi dalle corna di ferro,
arare un campo e seminarvi denti di serpente, per
portare a termine l’impresa. Dai denti nascono uomini armati. La fonte di Dante è Ovidio, Metam.
VII, 100 sgg.
Caino è figlio di Adamo e di Eva, i progenitori dell’umanità (Gn 4, 1-16). Uccide per invidia il fratello
Abele, che sacrificava a Dio i prodotti e gli animali
migliori. Dio gli chiede dov’è suo fratello. Egli risponde che non è responsabile di suo fratello. Dio
allora lo punisce segnandolo. Nel Medio Evo si pensa che la Luna abbia impressa l’immagine di Caino
con una corona di spine, per ricordare agli uomini
quell’antico fatto di sangue e spingerli ad un comportamento di solidarietà. Dante rifiuta questa credenza popolare sulle macchie lunari e propone
un’interpretazione in sintonia con la fisica del suo
tempo.
I Cherubini sono la schiera angelica più elevata. Le
schiere angeliche sono nove e sono ordinate in una
gerarchia: Cherubini, Serafini, Troni; Dominazioni,
Virtù, Potestà; Principati, Arcangeli, Angeli. Dante
tratta degli angeli (creazione, natura, divisioni ecc.)
in Convivio, II, v, e in Pd XXVII-XXIX.
Commento
1. Dante invita il lettore a seguirlo da vicino, perché, se perde la sua scia, non è più capace di proseguire. Egli stesso nella selva oscura dubitava di
avere le capacità d’intraprendere il viaggio nell’al
di là (If II, 10-12), e Virgilio lo rimprovera: «S’io ho
ben la tua parola intesa», Rispuosemi del magnanimo quell’ombra, «L’anima tua è da viltade offesa;
La qual molte fiate l’omo ingombra Sì che d’onrata
impresa lo rivolve» («Se ho ben capito le tue parole» rispose l’ombra di quel grande, «la tua anima è
offesa da viltà, la quale molte volte impedisce l’uomo, così che lo distoglie da un’impresa onorata»)
(vv. 43-47). Ora è rinfrancato dal lungo viaggio percorso e dal controllo che nel corso della composizione delle prime due cantiche è riuscito ad avere
sui suoi strumenti espressivi.
2. I piccoli artifici di retorica adoperati agli inizi
dell’Inferno, come l’allitterazione «Ahi, quanto a
dir qual era è cosa dura Esta selva selvaggia e aspra e forte Che nel pensier rinova la paura!» (If I,
4-6), cedono ora il posto a versi capaci di trasmettere sensazioni ed immagini al di là della parola:
«Poca favilla gran fiamma seconda» (Pd I, 34),
«Fatto avea di là mane e di qua sera tal foce...» (Pd
I, 43-44) o «Trasumanar significar per verba non si
poria» (Pd I, 70-71). Il tripudio per i risultati ottenuti emerge fin dagli inizi di Pd II, che rimanda sia e
soprattutto agli inizi di Pd I, 1-9, dove il poeta parla
della gloria di Dio che pervade tutto l’universo, sia
alla lunga invocazione ad Apollo di Pd I, 13-36, che
sùbito dopo segue. Nel séguito Dante riesce a tra-
Divina commedia. Paradiso, a cura di Pietro Genesini 12
sformare le parole in puro movimento ed in pura luce. Ad esempio la danza circolare degli spiriti amanti (Pd VIII, 16-30) o la gioia di Cacciaguida per
l’incontro con il poeta (Pd XV, 28-36).
3. La spiegazione delle macchie lunari mostra che
cosa la scienza medioevale intendeva per spiegazione di un fatto naturale: l’osservazione del fenomeno e il suo inserimento in un contesto più vasto,
in questo caso l’universo. Nella spiegazione erano
coinvolti i principi primi e il loro influsso sul fatto
naturale che doveva essere spiegato. Le spiegazioni
che Dante pone in bocca a se stesso e che fa confutare da Beatrice sono esempi di spiegazioni limitate
perché parziali. Il coinvolgimento dei principi primi
era inevitabile: tutto proviene da essi e tutto ritorna
ad essi. E ogni fatto trova la sua spiegazione in rapporto ad essi e in rapporto al contesto più vasto in
cui è inserito. Il principio primo supremo è lo stesso
Dio, che interviene nell’universo attraverso i suoi
ministri, ad esempio gli angeli che imprimono movimento ai cieli. Dietro questa teoria della spiegazione sta la teoria aristotelica delle cause (causa materiale, formale, efficiente e finale), ma anche la
convinzione, comune al pensiero greco e a quello
cristiano, che l’universo sia estremamente piccolo e
fatto a misura d’uomo. Questa convinzione era ancora più forte nel Medio Evo, per il quale Dio non imprimeva soltanto il movimento al mondo (come il
Dio di Aristotele), ma lo aveva anche creato con un
atto d’amore e si preoccupava costantemente di esso
e degli uomini.
3.1. Liquidare la spiegazione dantesca delle macchie lunari dicendo che per la scienza di oggi essa è
sbagliata o dicendo, un po’ più sensatamente, che
quella era la scienza medioevale, significa non capire né che cosa è la scienza né quali sono i limiti di
ogni teorizzazione. Il lettore deve mettersi dal punto
di vista di Dante e del lettore medioevale, per i quali quella spiegazione delle macchie lunari costituiva
le frontiere ultime e più rivoluzionarie della scienza
del tempo. E deve tenere presente che la scienza, in
ogni epoca, è ricerca, è tensione verso teorie più
profonde, più complesse, più unificanti; non è mai
una verità acquisita una volta per tutte (come pretendeva Kant o come voleva Comte) e trasformata in
dogma, in sostituzione dei dogmi religiosi. La scienza è un succedersi di teorie, che gli scienziati successivi dichiarano più vere delle precedenti senza il
rischio di poter essere smentiti. E in teoria dovrebbe
essere o dovrebbe succedere che le nuove teorie sono più vere e più vaste delle precedenti. Ma spesso
si deve aggiungere: che in vari modi i gruppi di ricerca o i gruppi scientifici più forti impongono alla
più vasta comunità scientifica, che le fa sue. Ma
sull’onestà intellettuale degli scienziati non si deve
mai giurare, anche se essi passano il tempo a dire
che le loro idee, diversamente dalle altre categorie
di individui, sono scientificamente dimostrate ed
oggettive. Anch’essi pensano bene di tirar acqua al
loro mulino, soprattutto se la ricerca scientifica può
(e ormai deve) lucrare di enormi finanziamenti per
poter essere svolta e se i suoi risultati o le sue applicazioni possono avere (e normalmente hanno) un valore economico sterminato.
3.2. Sul carattere storico della scienza insiste Galilei, che contrappone le verità mutevoli della scienza
alle verità immutabili della teologia. Non si deve
dimenticare però che i risultati successivi sono stati
ottenuti perché gli scienziati successivi hanno avuto
le capacità di partire dai risultati acquisiti e di andare oltre. L’immagine illuministica che il presente si
può paragonare a un nano che monta sulle spalle di
un gigante e perciò vede più lontano, può rendere
bene la situazione, anche se la storia non è rettilinea
e progressiva, come essi interessatamente credevano.
4. L’esposizione dell’ordine dell’universo (Pd I), la
spiegazione delle macchie lunari (Pd II), poi il problema della felicità dei beati (Pd III), il problema
dell’ereditarietà (Pd VIII) ecc. mostrano che per
Dante nessun ambito del sapere si sottrae alla poesia. Nelle due cantiche precedenti aveva dato grande
spazio alla poesia del paesaggio e dei fenomeni naturali. Ad esempio le fiamme che cadono come la
neve (If XIV, 28-30), le fiammelle che riempiono e
rendono tutta splendente l’ottava bolgia (If XXVI,
25-33), il diavolo che scatena un temporale (Pg V,
103-129). Alla fine della cantica trasforma in poesia
anche l’esperienza ineffabile della visione di Dio
(Pd XXXIII, 67-145).
5. L’universo medioevale è costituito da tante sfere
concentriche, ognuna delle quali è mossa da un motore angelico. I fisici del Medio Evo prendono da
Aristotele la concezione dell’universo come costituito da 53 o 57 sfere eccentriche, cristalline e trasparenti, sulle quali erano incastonati i pianeti, che
così non cadevano gli uni sugli altri. Peraltro danno
un aspetto visibile, materiale, ai motori che imprimono il movimento ai cieli: angeli, arcangeli ecc.
La sfera più esterna, il Motore Immobile in Aristotele, il Dio Creatore nella visione cristiana, imprime
alle sfere sottostanti il movimento del fine, cioè tutte le cose si muovono verso di Lui perché attratte da
Lui.
5.1. Il punto cruciale della visione aristotelica
dell’universo è la teoria del movimento: un corpo è
mosso da sé o da un altro corpo. Nell’esperienza
concreta si vedono soltanto corpi che sono mossi da
altri corpi. Perciò, poiché non si può procedere
all’infinito nella ricerca del corpo che imprime movimento agli altri corpi, ci deve essere un motore
primo (o iniziale) che imprime il movimento a tutti
gli altri e che non riceve il movimento da alcun altro. Questo motore primo, che dà movimento a tutto
l’universo, non ha movimento in sé ed è immateriale, è il Motore Immobile, cioè Dio.
5.2. La teoria del movimento mostra che la fisica
aristotelica e medioevale parla soltanto di moto assoluto e non ammette la possibilità che un corpo abbia di per sé un movimento. La fisica che nasce con
G. Galilei (1564-1642) parla invece di moto relativo a un sistema di riferimento e introduce il principio di relatività: un corpo si muove o resta fermo in
relazione a un qualsiasi sistema inerziale di coordinate spaziali. Quindi parla di corpi che restano nel
loro stato di quiete o di moto e introduce il princi-
Divina commedia. Paradiso, a cura di Pietro Genesini 13
pio d’inerzia: un corpo persevera nel suo stato di
quiete o di moto rettilineo ed uniforme finché una
forza esterna non viene a turbare tale stato.
6. La Luna gode di uno stato giuridico particolare:
divide in due parti l’universo, quello di sopra e quello di sotto. Il mondo sopra la Luna è immutabile ed
eterno. Il mondo sotto la Luna è invece corruttibile.
La terra appartiene totalmente a questo secondo
mondo. Mondo della corruzione o, meglio, usando
la terminologia aristotelica, della generazione e della corruzione, significa mondo di ciò che è e che
non è, mondo del contingente, mondo del divenire,
mondo di ciò che trapassa da uno stato ad un altro
stato. L’osservazione scientifica mostrava che i cieli
sono immutabili e che la terra era mutevole. Le stelle cadenti non s’inserivano facilmente in questa interpretazione dell’universo, perciò esse erano interpretate come riflessi luminosi sulla volta celeste. E
tutto girava intorno alla terra. Quando G. Galilei
(1609-10) annuncia che le macchie lunari sono montagne, che esistono corpi celesti che girano non intorno alla terra, ma intorno a Giove, che in cielo è
un numero di stelle molto più grande di quello che si
vede ad occhio nudo, incomincia la fine dell’astronomia aristotelico-tolemaica e della visione aristotelico-tomistica del mondo. Crolla una visione del
mondo durata quasi duemila anni (340 a.C.-1610
d.C.). Galilei abbandona la logica medioevale e usa
un nuovo metodo, il metodo matematico-sperimentale, che combina in modo efficace matematica ed
esperimento. La Chiesa sente il pericolo (nel 1517
Lutero le aeva sottratto l’Europa centrale): le nuove
idee fanno crollare dalle radici il sapere tradizionale. E si oppone come può, prima minacciando e poi
imprigionando lo scienziato pisano. Ma inutilmente.
La rivoluzione scientifica si diffonde, ma... non fa
crollare niente. Né fa cambiare la vita di alcuno, né
dei nobili, né del clero, né degli scienziati, né del
popolo. I marinai invece, muniti di sestante, si spostano con più sicurezza sulle onde del mare e possono osare viaggi più lunghi.
7. Questo canto di contenuto scientifico e metodologico va collegato ad altri canti del poema, almeno
a Pg III, 31-39 (ambiti e limiti della ragione umana),
Pg V, 103-123 (teoria della formazione dei temporali), Pg IV, 124-132 (teoria della verità). Pg III,
31-39, va poi integrato con If XXVI, il canto di Ulisse: l’eroe greco sfida l’oceano, per andare ad esplorare il mondo disabitato. Dopo cinque mesi di
navigazione vede una montagna altissima. Egli e i
suoi compagni esultano. Ma presto la gioia si trasforma in pianto, perché dalla montagna sorge un
turbine che affonda la nave. La metafora è evidente:
Ulisse, che è vivo e che non è stato battezzato, non
può scendere sulle spiagge della montagna del purgatorio.
8. La spiegazione delle macchie lunari segue quella
dell’ordine dell’universo e precede quella dell’ereditarietà (Pd VIII, 85-148). Gli altri canti trattano
problemi teologici: se i beati della Luna sono meno
felici dei beati più vicini a Dio (III, 58-90), la distinzione tra volontà assoluta e volontà relativa
(IV, 64-117), il problema se i voti possono essere
mutati (V, 1-63), il problema se la redenzione umana poteva avvenire soltanto attraverso la passione e
la morte di Gesù Cristo sulla croce (VII, 25-120).
Problemi di fisica e problemi dottrinari sono intercalati e trattati estesamente: la terza cantica richiede
argomenti diversi, più elevati di quelli trattati nelle
altre cantiche. Richiede anche un tono diverso e un
rapporto più distaccato con quest’«aiuola che ci fa
tanto feroci» (Pd XXII, 151), da cui ormai il poeta
si sta allontanando.
9. Il canto non è certamente uno dei più apprezzati:
il poeta mette in versi una questione scientifica e
una dimostrazione secondo la scienza del suo tempo.
In realtà non si deve guardare in questo modo il canto. Si deve guardare da un altro punto di vista: il
punto unitario da cui il poeta parte per scrivere tutta
l’opera, cioè la tesi che nulla e nessun ambito del
sapere come della realtà può e deve sottrarsi alla
poesia.
10. Il canto rimanda agli altri canti che affrontano
questioni scientifiche: il sorgere del temporale (Pg
V), la formazione del copo nel grembo materno (Pg
XXV), l’ordine dell’universo (Pd II), la teoria della
ereditarietà (Pd VIII) ecc.
La struttura del canto è semplice: 1) Dante invita il
lettore a seguirlo da vicino, altrimenti corre il rischio di perdersi; 2) Dante e Beatrice corrono veloci
verso il cielo della Luna; 3) il poeta chiede la causa
delle macchie lunari, escludendo l’interpretazione
popolare che si tratti del viso di Caino; 4) Beatrice
confuta alcune ipotesi avanzate dal poeta, quindi dà
la risposta corretta: 5) esse dipendono dal modo in
cui le intelligenze motrici dei cieli si uniscono con i
corpi celesti.
Divina commedia. Paradiso, a cura di Pietro Genesini 14
Canto III
Quel sol che pria d’amor mi scaldò ‘l petto,
di bella verità m’avea scoverto,
provando e riprovando, il dolce aspetto;
1
e io, per confessar corretto e certo
me stesso, tanto quanto si convenne
leva’ il capo a proferer più erto;
4
ma visione apparve che ritenne
a sé me tanto stretto, per vedersi,
che di mia confession non mi sovvenne.
7
Quali per vetri trasparenti e tersi,
o ver per acque nitide e tranquille,
non sì profonde che i fondi sien persi,
10
tornan d’i nostri visi le postille
debili sì, che perla in bianca fronte
non vien men forte a le nostre pupille;
13
tali vid’io più facce a parlar pronte;
per ch’io dentro a l’error contrario corsi
a quel ch’accese amor tra l’omo e ‘l fonte.
16
Sùbito sì com’io di lor m’accorsi,
quelle stimando specchiati sembianti,
per veder di cui fosser, li occhi torsi;
19
e nulla vidi, e ritorsili avanti
dritti nel lume de la dolce guida,
che, sorridendo, ardea ne li occhi santi.
22
“Non ti maravigliar perch’io sorrida”,
mi disse, “appresso il tuo pueril coto,
poi sopra ‘l vero ancor lo piè non fida,
25
ma te rivolve, come suole, a vòto:
vere sustanze son ciò che tu vedi,
qui rilegate per manco di voto.
28
Però parla con esse e odi e credi;
ché la verace luce che li appaga
da sé non lascia lor torcer li piedi”.
31
E io a l’ombra che parea più vaga
di ragionar, drizza’mi, e cominciai,
quasi com’uom cui troppa voglia smaga:
34
“O ben creato spirito, che a’ rai
di vita etterna la dolcezza senti
che, non gustata, non s’intende mai,
37
grazioso mi fia se mi contenti
del nome tuo e de la vostra sorte”.
Ond’ella, pronta e con occhi ridenti:
40
“La nostra carità non serra porte
a giusta voglia, se non come quella
che vuol simile a sé tutta sua corte.
43
I’ fui nel mondo vergine sorella;
e se la mente tua ben sé riguarda,
non mi ti celerà l’esser più bella,
46
ma riconoscerai ch’i’ son Piccarda,
che, posta qui con questi altri beati,
beata sono in la spera più tarda.
49
Li nostri affetti, che solo infiammati
son nel piacer de lo Spirito Santo,
letizian del suo ordine formati.
52
E questa sorte che par giù cotanto,
però n’è data, perché fuor negletti
li nostri voti, e vòti in alcun canto”.
55
Ond’io a lei: “Ne’ mirabili aspetti
vostri risplende non so che divino
che vi trasmuta da’ primi concetti:
58
1. Quel sole (=Beatrice), che per primo mi riscaldò
il petto con l’amore, mi aveva scoperto il dolce aspetto di una bella verità, provando [il vero] e confutando [il falso]. 4. Io, per mostrarmi corretto
[dell’errore] e convinto [del vero], tanto quanto fu
conveniente alzai il capo più dritto, per parlare. 7.
Ma mi apparve una visione (=scena), che mi tenne
tanto stretto a sé, per vederla, che non mi ricordai
(=mi dimenticai) di risponderle. 10. Quali attraverso
vetri trasparenti e tersi oppure attraverso acque nitide e tranquille, non così profonde che il fondo sia
oscuro, i lineamenti dei nostri volti 13. ritornano così deboli, che una perla sopra una fronte bianca non
viene più lenta alle nostre pupille; 16. tali (=indistinti allo stesso modo) vidi io più facce pronte a
parlare. Perciò io corsi dentro l’errore opposto a
quello che amore accese tra l’uomo (=Narciso) e il
fonte [che rifletteva la sua immagine]. 19. Sùbito,
appena mi accorsi di loro, stimando che quelle fossero immagini di visi riflesse da specchi, volsi gli
occhi [dietro di me], per vedere chi fossero. 22. Non
vidi nulla, [perciò] rivolsi gli occhi in avanti, fissandoli in quelli della dolce guida, la quale, sorridendo,
ardeva [d’amore] negli occhi santi. 25. «Non meravigliarti, se io sorrido» mi disse, «dopo il tuo pensiero puerile, che non affida ancora il piede sopra il vero, 28. ma, come al solito, ti fa vaneggiare. Vere sostanze sono quelle che tu vedi qui confinate per inadempimento di voto. 31. Perciò parla con esse, ascóltale e credi [a quel che ti dicono], perché la luce
verace, che le appaga, non lascia allontanare i loro
piedi da sé.» 34. Io mi rivolsi all’ombra che appariva più desiderosa di ragionare e incominciai come
un uomo che un desiderio troppo intenso confonde:
37. «O spirito, creato per il bene [celeste], che ai
raggi della vita eterna senti la dolcezza che, se non
è gustata, non s’intende mai, 40. mi sarebbe gradito
se tu mi accontentassi dicendo il tuo nome e la vostra sorte.» Quell’anima, pronta e con gli occhi sorridenti, [mi rispose]: 43. «La nostra carità non chiude le porte ad un giusto desiderio, se non (=proprio)
come quella carità (=di Dio), che vuole simile a sé
tutta la sua corte (=gli angeli e i santi). 46. Io fui nel
mondo vergine sorella (=monaca) e, se la tua memoria si riguarda bene, non mi celerà a te l’essere [diventata] più bella, 49. ma riconoscerai che io sono
Piccarda Donati, che, posta qui con questi altri beati, sono beata nella sfera più lenta (=la Luna). 52. I
nostri affetti, che sono infiammati soltanto da ciò
che piace allo Spirito Santo, provano letizia conformandosi al suo ordine. 55. E questa sorte (=grado di
beatitudine), che appare tanto bassa, ci è data perché i nostri voti furono trascurati ed in parte vuoti
(=inadempiuti)». 58. Ed io a lei: «Nelle vostre meravigliose sembianze risplende un non so che di divino, che vi trasforma dalle immagini [che avevamo]
prima (=sulla terra) di voi. 
Divina commedia. Paradiso, a cura di Pietro Genesini 15
però non fui a rimembrar festino;
ma or m’aiuta ciò che tu mi dici,
sì che raffigurar m’è più latino.
61
Ma dimmi: voi che siete qui felici,
disiderate voi più alto loco
per più vedere e per più farvi amici?”.
64
Con quelle altr’ombre pria sorrise un
poco;
da indi mi rispuose tanto lieta,
ch’arder parea d’amor nel primo foco:
67
“Frate, la nostra volontà quieta
virtù di carità, che fa volerne
sol quel ch’avemo, e d’altro non ci asseta.
70
Se disiassimo esser più superne,
foran discordi li nostri disiri
dal voler di colui che qui ne cerne;
73
che vedrai non capere in questi giri,
s’essere in carità è qui necesse,
e se la sua natura ben rimiri.
76
Anzi è formale ad esto beato esse
tenersi dentro a la divina voglia,
per ch’una fansi nostre voglie stesse;
79
sì che, come noi sem di soglia in soglia
per questo regno, a tutto il regno piace
com’a lo re che ‘n suo voler ne ‘nvoglia.
82
E ‘n la sua volontade è nostra pace:
ell’è quel mare al qual tutto si move
ciò ch’ella cria o che natura face”.
85
Chiaro mi fu allor come ogne dove
in cielo è paradiso, etsi la grazia
del sommo ben d’un modo non vi piove.
88
Ma sì com’elli avvien, s’un cibo sazia
e d’un altro rimane ancor la gola,
che quel si chere e di quel si ringrazia,
91
così fec’io con atto e con parola,
per apprender da lei qual fu la tela
onde non trasse infino a co la spuola.
94
“Perfetta vita e alto merto inciela
donna più sù”, mi disse, “a la cui norma
nel vostro mondo giù si veste e vela,
 97
perché fino al morir si vegghi e dorma
con quello sposo ch’ogne voto accetta
che caritate a suo piacer conforma.
100
Dal mondo, per seguirla, giovinetta
fuggi’mi, e nel suo abito mi chiusi
e promisi la via de la sua setta.
103
Uomini poi, a mal più ch’a bene usi,
fuor mi rapiron de la dolce chiostra:
Iddio si sa qual poi mia vita fusi.
106
E quest’altro splendor che ti si mostra
da la mia destra parte e che s’accende
di tutto il lume de la spera nostra,
109
ciò ch’io dico di me, di sé intende;
sorella fu, e così le fu tolta
di capo l’ombra de le sacre bende.
112
Ma poi che pur al mondo fu rivolta
contra suo grado e contra buona usanza,
non fu dal vel del cor già mai disciolta.
115
Quest’è la luce de la gran Costanza
che del secondo vento di Soave
generò ‘l terzo e l’ultima possanza”.
118
61. Perciò non fui veloce a ricordare, ma ora mi aiuta ciò che tu mi dici, così che mi è più facile riconoscerti. 64. Ma dimmi: voi, che siete qui felici, desiderate voi un luogo più alto, per vedere [Dio] più
[da vicino] e per farvi più amici [a Lui]?». 67. Con
quelle altre ombre prima sorrise un poco, quindi mi
rispose tanto lieta, che appariva ardere d’amore nel
primo fuoco (=Dio): 70. «O fratello, la virtù della
carità acquieta la nostra volontà e ci fa volere soltanto ciò che abbiamo. E di altro non ci fa venir sete. 73. Se desiderassimo essere più in alto, i nostri
desideri sarebbero discordi dal volere di Colui
(=Dio), che ci ha destinati qui. 76. E vedrai che ciò
(=questa discordanza) non può aver luogo in questi
cieli, se qui è necessario ardere di carità e se tu ben
consideri la sua (=della carità) natura. 79. Anzi è
essenziale a questo nostro essere beati mantenersi
dentro la volontà di Dio. In tal modo le nostre singole volontà diventano una sola con essa. 82. Così,
come (=il modo in cui) noi siamo [distribuiti] di cielo in cielo per questo regno, piace a tutto il regno
(=a tutti i beati) come al re (=Dio), che ci fa volere
secondo il voler suo. 85. E nella (=nel far la) sua volontà è la nostra pace: essa è quel mare verso il quale si muove tutto ciò che essa crea o che natura opera». 88. Allora mi fu chiaro come ogni luogo del
cielo è paradiso (=beatitudine), anche se la grazia
del sommo bene non vi scende nello stesso modo.
91. Ma, come avviene, se un cibo sazia e di una altro resta ancora il desiderio, e di questo si chiede e
di quello si ringrazia; 94. così feci io con atti e con
parole, per apprender da lei quale fu la tela (=il voto), della quale non gettò fino al termine la spola
(=che non finì di tessere). 97. «Una vita perfetta ed
un grande merito colloca in un cielo più alto una
donna (=Chiara d’Assisi)» mi disse, «secondo la cui
regola giù nel vostro mondo [ci] si veste e vela, 100.
per [poter] vegliare e dormire fino alla morte con
quello sposo (=Cristo), che accetta ogni volontà, che
la carità conforma a ciò, che piace a Lui. 103. Ancor giovinetta, fuggii dal mondo, per seguirla, e mi
chiusi nel suo abito e promisi [di seguire] la vita del
suo ordine (=di vivere secondo la sua regola). 106.
Uomini poi, abituati più a fare il male che a fare il
bene, mi rapirono fuori del dolce chiostro: Dio sa
quale fu poi la mia vita. 109. E quest’altro spirito
splendente, che si mostra a te dalla mia parte destra
e che si accende di tutta la luce della nostra speranza, 112. intende di sé ciò che io dico di me. Fu sorella e dal capo le fu tolta l’ombra delle sacre bende
(=il velo monacale). 115. Ma, dopo che fu ricondotta al mondo contro la sua volontà e contro la buona
usanza [di rispettare chi ha fatto un voto], non fu
mai sciolta dal velo del cuore. 118. Questa è la luce
della grande Costanza d’Altavilla, che dal secondo
vento di Svevia (=Enrico VI) generò il terzo ed ultimo potente sovrano (=Federico II).» 
Divina commedia. Paradiso, a cura di Pietro Genesini 16
Così parlommi, e poi cominciò ‘Ave,
Maria’ cantando, e cantando vanio
come per acqua cupa cosa grave.
121
La vista mia, che tanto lei seguio
quanto possibil fu, poi che la perse,
volsesi al segno di maggior disio,
124
e a Beatrice tutta si converse;
ma quella folgorò nel mio sguardo
sì che da prima il viso non sofferse;
127
e ciò mi fece a dimandar più tardo. 130
121. Così mi parlò, poi cominciò a cantare l’Ave
Maria, e cantando svanì come per acqua cupa svanisce una cosa pesante. 124. La mia vista, che la seguì
tanto quanto fu possibile, dopo che la perse si rivolse
all’oggetto di maggior desiderio (=Beatrice) 127. e
si concentrò totalmente in lei. Ma quella sfolgorò
tanto nel mio sguardo, che da principio i miei occhi
non ressero [il suo fulgore]. 130. E ciò mi fece più
lento a domandare.
I personaggi
Narciso è un giovane bellissimo, di cui parla la mitologia greca. Specchiandosi nell’acqua, s’innamora
della propria immagine, cade nell’acqua e muore.
Gli dei lo trasformano nel fiore che porta il suo nome. La fonte di Dante è Ovidio, Metam. VI, 407-
510.
Piccarda Donati (seconda metà del sec. XIII) è figlia di Simone e sorella di Corso e di Forese. Si fa
suora nel convento delle clarisse di Monticelli, presso Firenze. Il fratello Corso la fa rapire per darla in
moglie a Rossellino della Tosa, suo compagno di
partito. Di lei non si sa altro. Dante è imparentato
con la famiglia Donati, poiché la moglie Gemma è
figlia di Manetto Donati.
Chiara d’Assisi (1194-1253) appartiene a una nobile famiglia di Assisi. È poco più giovane di Francesco d’Assisi, ed è da lui amata e a lui devota. Fonda
l’ordine monacale delle clarisse, che s’ispira ai valori francescani di povertà, carità, umiltà, castità e
semplicità.
Costanza d’Altavilla (1154-1198) è figlia di Ruggero II di Sicilia. Sposa l’imperatore Enrico VI di Svevia (1186), a cui porta in dote la Sicilia. È madre di
Federico II (1194-1250), messo tra gli eretici (If X,
119). Dante riprende una leggenda, tendente a screditare il partito imperiale, secondo cui è sottratta al
chiostro e costretta a sposare Enrico VI.
Commento
1. Dante incontra la prima schiera di anime nel cielo
della Luna. Esse sono così diafane, che egli pensa di
averle alle spalle e si volta (vv. 7-24). Le anime
hanno perso completamente il loro aspetto materiale
e sono divenute pura luce, puri spiriti. Lo stesso vale
per le anime che incontra proseguendo il viaggio in
paradiso. Il poeta ha saputo caratterizzare in modo
semplice ed efficace l’atmosfera e le anime dei tre
regni oltremondani: l’oscurità dell’inferno, la concretezza della materia, la deformazione fisica e spirituale, l’egoismo dei dannati; la luce primaverile
del purgatorio, la speranza, la coralità delle anime
purganti; la luce del paradiso, l’immaterialità delle
anime, che hanno quasi completamente perso il loro
antico aspetto, la loro partecipazione e la loro totale
comunione alla vita divina.
2. Piccarda Donati si avvicina a Dante ed è sollecita
a rispondere alle domande del poeta. Essa ricorda
ancora la sua scelta di vivere ritirata nel convento e
la violenza che subisce ad opera del fratello Corso,
che la fa rapire per darla in sposa ad un compagno
di partito. Ma quella violenza subìta in vita è ormai lontana, è divenuta un pallido ricordo, che non
la ferisce più. Ora prova la beatitudine di vivere in
comunione con Dio e con gli altri beati. Questa beatitudine ripaga ampiamente delle sofferenze provate
quand’era sulla terra: la nuova bellezza, che ha acquistato in cielo, la rende irriconoscibile al poeta.
Alla fine del canto ella svanisce cantando l’Ave
Maria.
2.1. Il canto fa parte della serie dei canti abbinati:
rimanda a Pg XXIV, dove il poeta incontra Forese
Donati, il fratello di Piccarda. In quell’incontro si
parla anche della donna, di cui si dice che è già in
cielo. Si parla anche di Corso Donati, di cui si anticipa la fine all’inferno, dove è trascinato da un cavallo-demonio. Si tratta di una anticipazione, che
provoca curiosità e attesa nel lettore. Altri canti abbinati sono quello di Ulisse e Guido da Montefeltro,
due fraudolenti tra loro molto diversi (If XXVI e
XXVII); quello di Guido da Montefeltro (If XXVII)
e del figlio Bonconte (Pg V) ecc.
3. Nel canto il poeta affronta un difficile problema
teologico: le anime sono beate nel cielo in cui si
trovano oppure vorrebbero salire in un cielo più elevato, per essere più vicine a Dio (vv. 64-87)? La risposta, data da Piccarda, è che la beatitudine delle
anime consiste nell’essere concordi alla volontà di
Dio, perché ciò che Egli ha deciso è giusto: «E ‘n la
(=nel far la) sua volontà è nostra pace» (v. 85). Beatrice resta silenziosa per tutto il canto; ricompare
soltanto alla fine, più luminosa che mai.
4. La storia di Piccarda è racchiusa in soli 12 versi
(vv. 97-108). È breve come la storia dell’anonimo
fiorentino, morto suicida (If XIII, 139-151), o come
la storia di Pia de’ Tolomei (Pg V, 130-142). La
pratica della sintesi caratterizza l’opera fin da If I,
1: «Nel mezzo del cammin di nostra vita...». I «pochi versi» hanno un impatto particolarmente efficace
e potente nella memoria del lettore: vi s’imprimono
in modo permanente. La loro efficacia è poi accentuata dal fatto che si dispiegano nella terzina, in
quell’involucro e in quella catena che è la terzina
dantesca.
5. Piccarda si esprime poi in un verso che dice e non
dice, ma allude: «Iddio si sa qual poi mia vita fusi»
(v. 108). Proprio come le parole del conte Ugolino
della Gherardesca: «Poscia, più che ‘l dolor, poté ‘l
digiuno» (If XXXIII, 75), che costituiscono il caso
più potente ed efficace di allusione di tutta la Divina commedia. E spingono il lettore a chiedersi se il 
Divina commedia. Paradiso, a cura di Pietro Genesini 17
digiuno ha ucciso il conte o se lo ha spinto a cibarsi
dei suoi figli. Piccarda, sia per pudore sia per non
rinnovare l’antico dolore, allude soltanto alle sofferenze della sua vita fuori del convento. Il lettore allora si attiva, e immagina. Sarebbe rimasto passivo,
se l’anima avesse fatto l’elenco delle sue sofferenze.
E Piccarda sarebbe stata noiosa e prosaica se le avesse esposte. Dante è entrato nella psicologia della
donna come del lettore: ciò a cui si allude e ciò che
si immagina colpisce molto di più di ciò che si vede.
5.1. Accanto alle forme di allusione linguistica si
collocano le forme di allusione di tipo profetico,
come quella del Veltro (If I, 100-111) o le profezie
sul futuro del poeta che costellano le prime due cantiche. Un caso particolare di allusione è il riassunto:
il poeta dice in due parole quel che vuol fare conoscere, per impedire che acquisti importanza a spese
di qualcos’altro: riassume il suo viaggio a Brunetto
Latini, l’antico maestro (If XV, 46-54), e a Catone,
il guardiano del purgatorio (Pg I, 58-65), e riassume
in soli 13 versi il viaggio di uscita dall’inferno (If
XXXIV, 127-139). Dante sa che le cose soltanto accennate hanno un impatto emotivo molto più intenso
delle cose dette esplicitamente. E vi ricorre consapevolmente. Ad esempio la profezia di Farinata (If
X, 121-132) o la richiesta a Cacciaguida di chiarire
le profezie che gli sono state dette (Pd XV, 106-
120).
6. Dante fa presentare Costanza d’Altavilla a Piccarda. Era ricorso più volte a questo espediente: ad
esempio Virgilio parla delle anime dei lussuriosi (If
V, 52-72), frate Alberigo dei Manfredi parla prima
di se stesso e poi di Branca Doria (If XXXIII, 136-
147), Oderisi da Gubbio parla prima di se stesso e
poi di Provenzan Salvani (Pg XI, 118-142). In séguito l’imperatore Giustiniano parla prima dell’impero e poi di Romeo di Villanova (Pd VI, 127-142).
In questo modo evita la monotonia di un dialogo
continuo tra lui e il personaggio incontrato.
7. Il canto è pieno di donne: Beatrice che accompagna il poeta, Piccarda che parla con lui e che gli
parla di Costanza d’Altavilla. L’atmosfera è nobile
e rarefatta. Ognuna di esse ha una storia personale
alle spalle. E la gioia del cielo non rende meno
drammatica la vita e la violenza subìta sulla terra da
Piccarda come da Costanza. In If II, 52-126, Virgilio gli aveva parlato delle tre donne del cielo – la
Vergine Maria, santa Lucia e Beatrice – che si erano
rivolte a lui, per invitarlo ad andare in aiuto al poeta
che si era smarrito nella selva oscura. Tre è un numero perfetto, ma è anche il numero che sul piano
narrativo istituisce dinamismo al canto, a un episodio, a un racconto.
8. Come Piccarda, anche Guido da Montefeltro alla
fine del dialogo si allontana da Dante (If XXVII,
130-132). La donna però è tripudiante di gioia,
Guido invece è ancora bruciato per essersi fatto ingannare dal papa Bonifacio VIII, che gli aveva chiesto un consiglio fraudolento. Lo stesso comportamento è inserito in due contesti diversi. Dante quindi riprende e modifica un modulo narrativo già sperimentato. Il poeta era ricorso a questa soluzione fin
dai primi canti: lo svenimento di If III, 133-136, e
V, 139-142, è inserito in contesti diversi che gli
fanno assumere significati diversi.
9. Come in altri canti, il poeta affronta una questione teologica, filosofica e scientifica, a cui accosta
una questione di tipo diverso, in genere la storia
dell’anima che ha davanti. In questo caso il canto ha
questa struttura narrativa: Piccarda parla di una questione teologica (se le anime della Luna desiderano
essere più vicine a Dio); poi parla della sua vita; e
infine parla di un’altra anima, Costanza d’Altavilla.
Il collegamento è costituito dal fatto che le due anime non hanno rispettato i voti, perché rapite dal
convento in cui si erano ritirate. Nei canti dell’Inferno questa struttura è più scoperta.
10. La scelta di Dante di mettere Piccarda Donati e
Costanza d’Altavilla nel cielo della Luna acquista
un senso pregnante se si tiene presente che pone nel
cielo di Venere – un cielo per un certo verso più alto
– le anime di Cunizza da Romano e di Raab. La
prima non sapeva mai dire di no a chi chiedeva con
cortesia; la seconda faceva la prostituta e con retto
senso degli affari si concedeva ad amici e nemici e
non provava disgusto a fare la spia: vende agli ebrei
i suoi concittadini in cambio di avere salva la vita
lei e i suoi clienti. Il suo merito? Favorì la venuta di
Cristo e Cristo, riconoscente, andò a prelevarla nel
limbo per portarla nel cielo di Venere. O degli spiriti amanti.
11. Le due donne rimandano a tutte le altre donne
che il poeta incontra nel corso del viaggio: donne
che finiscono all’inferno (Semiramide, Elena, Didone, Feancesca e Paolo, Taidè ecc.), donne che finiscono in Purgatorio (Pia de’ Tolomei, Sapìa da Siena ecc.) e donne che vanno in paradiso (Piccarda
Donati, Costanza d’Altavilla, la ninfomane Cunizza
da Romano, la prostituta Raab ecc.). E poi c’è Beatrice, matelda, la Vergine Maria…
12. Il canto procede nel canto successivo: il poeta ha
due dubbi (qual è la sede dei beati; e perché le anime inadempienti ai voti devono purgarsi se hanno
subìto violenza), a cui Beatrice risponde. Un terzo
dubbio è rimandato nel canto successivo. Questa espansione di un canto in un altro richiama sia il canto di Capocchio e di maestro Adamo (If XXIXXXX) sia il canto di Ugolino della Gherardesca (If
XXXII-XXXIII).
La struttura del canto è semplice: 1) Dante incontra Piccarda Donati; 2) Piccarda dice che il cielo
accoglie le anime di coloro che non hanno adempiuto i voti e che la felicità di tutte le anime consiste
nel conformarsi alla volontà di Dio; 3) l’anima poi
racconta del voto che non ha compiuto (è stata rapita dal convento e costretta a sposarsi); 4) anche
l’anima di Costanza d’Altavilla, vicina a lei, ha subìto la stessa violenza; infine 5) Piccarda, cantando
l’Ave Maria, scompare. 
Divina commedia. Paradiso, a cura di Pietro Genesini 18
Canto IV
Intra due cibi, distanti e moventi
d’un modo, prima si morria di fame,
che liber’omo l’un recasse ai denti;
1
sì si starebbe un agno intra due brame
di fieri lupi, igualmente temendo;
sì si starebbe un cane intra due dame:
4
per che, s’i’ mi tacea, me non riprendo,
da li miei dubbi d’un modo sospinto,
poi ch’era necessario, né commendo.
7
Io mi tacea, ma ‘l mio disir dipinto
m’era nel viso, e ‘l dimandar con ello,
più caldo assai che per parlar distinto.
10
Fé sì Beatrice qual fé Daniello,
Nabuccodonosor levando d’ira,
che l’avea fatto ingiustamente fello;
13
e disse: “Io veggio ben come ti tira
uno e altro disio, sì che tua cura
sé stessa lega sì che fuor non spira.
16
Tu argomenti: “Se ‘l buon voler dura,
la violenza altrui per qual ragione
di meritar mi scema la misura?”.
19
Ancor di dubitar ti dà cagione
parer tornarsi l’anime a le stelle,
secondo la sentenza di Platone.
22
Queste son le question che nel tuo velle
pontano igualmente; e però pria
tratterò quella che più ha di felle.
25
D’i Serafin colui che più s’india,
Moisè, Samuel, e quel Giovanni
che prender vuoli, io dico, non Maria,
28
non hanno in altro cielo i loro scanni
che questi spirti che mo t’appariro,
né hanno a l’esser lor più o meno anni;
31
ma tutti fanno bello il primo giro,
e differentemente han dolce vita
per sentir più e men l’etterno spiro.
34
Qui si mostraro, non perché sortita
sia questa spera lor, ma per far segno
de la celestial c’ha men salita.
37
Così parlar conviensi al vostro ingegno,
però che solo da sensato apprende
ciò che fa poscia d’intelletto degno.
40
Per questo la Scrittura condescende
a vostra facultate, e piedi e mano
attribuisce a Dio, e altro intende;
43
e Santa Chiesa con aspetto umano
Gabriel e Michel vi rappresenta,
e l’altro che Tobia rifece sano.
46
Quel che Timeo de l’anime argomenta
non è simile a ciò che qui si vede,
però che, come dice, par che senta.
49
Dice che l’alma a la sua stella riede,
credendo quella quindi esser decisa
quando natura per forma la diede;
52
e forse sua sentenza è d’altra guisa
che la voce non suona, ed esser puote
con intenzion da non esser derisa.
55
S’elli intende tornare a queste ruote
l’onor de la influenza e ‘l biasmo, forse
in alcun vero suo arco percuote.
58
1. Posto tra due cibi, nella stessa misura distanti e attraenti, l’uomo, dotato di libero arbitrio, morirebbe di
fame prima di mettere sotto i denti l’uno o l’altro. 4.
Così starebbe un agnello tra due lupi feroci ed affamati, temendo ugualmente [l’uno e l’altro]; così starebbe
un cane da caccia tra due daini. 7. Pertanto, se io tacevo, non mi rimprovero né mi elogio, poiché ero sospinto nella stessa misura dai miei dubbi e perciò ero
necessitato (=non avevo possibilità di scelta). 10. Io
tacevo, ma il mio desiderio era dipinto nel viso, e con
esso la mia domanda, molto più esplicita che se
l’avessi formulata con le parole. 13. Beatrice fece
[con me] quello che fece il profeta Daniele, liberando
Nabuccodonosor dall’ira, che lo aveva reso ingiustamente crudele; 16. e disse: «Io vedo bene come l’uno
e l’altro desiderio ti trascinano, tanto che la tua preoccupazione ostacola se stessa a tal punto che non spira
fuori [di bocca]. 19. Tu argomenti [in questo modo]:
“Se la buona volontà perdura, per quale motivo la violenza altrui mi fa diminuire la misura del merito?”.
22. Ancora ti dà motivo di dubitare il fatto che le anime sembrano tornare alle stelle, secondo l’affermazione di Platone. 25. Queste sono le questioni che
premono con uguale forza sulla tua volontà, perciò
tratterò prima quella che contiene più veleno [nei confronti della dottrina cristiana]. 28. Quello dei Serafini
che sta più vicino a Dio, Mosè, Samuele e quello dei
due Giovanni (=il Battista e l’Evangelista) che vuoi
prendere, io dico, non [esclusa nemmeno] la Vergine
Maria, 31. non hanno le loro sedi in un cielo diverso
da quello di questi spiriti che or ora ti sono apparsi, né
in questa loro beatitudine restano un numero maggiore
o minore di anni; 34. ma tutti abbelliscono [con la loro
presenza] il primo cielo (=l’empìreo) e godono della
loro vita beata in misura diversa, secondo la loro capacità di sentire più o meno intensamente [l’ardore di
carità che] lo Spirito Santo [desta in loro]. 37. Qui
(=nel cielo della Luna) esse si mostrarono, non perché
sia data loro in sorte questa sfera, ma per dare a te un
segno concreto della sfera celeste che ha meno salita
(=che è più lontana dall’empìreo). 40. Così conviene
(=è necessario) parlare al vostro ingegno, perché soltanto dai segni sensibili esso apprende ciò che poi fa
degno di [conoscenza per] l’intelletto. 43. Per questo
scopo la Sacra Scrittura si adatta alle vostre capacità
intellettuali, e attribuisce a Dio piedi e mani, e intende altro (=la realtà spirituale); 46. e la Santa Chiesa vi
rappresenta con l’aspetto umano l’arcangelo Gabriele
e Michele, e quell’altro che guarì Tobia. 49. Quello
che nel Timeo Platone afferma sulle anime non corrisponde a ciò che qui si vede, poiché pare che egli intenda [letteralmente] quel che dice. 52. Dice che
l’anima ritorna alla sua stella e crede che essa sia stata
strappata da qui quando la natura la diede [ad un corpo] come forma [vitale]. 55. Ma forse la sua affermazione è diversa da quello che le parole dicono e può
contendere un’idea niente affatto ridicola. 58. Se egli
intende che a queste ruote [dei cieli] vanno fatti risalire il merito e il demerito degli influssi [buoni o cattivi
degli astri sugli uomini], forse il suo arco colpisce in
parte la verità.
Divina commedia. Paradiso, a cura di Pietro Genesini 19
Questo principio, male inteso, torse
già tutto il mondo quasi, sì che Giove,
Mercurio e Marte a nominar trascorse.
 61
L’altra dubitazion che ti commove
ha men velen, però che sua malizia
non ti poria menar da me altrove.
 64
Parere ingiusta la nostra giustizia
ne li occhi d’i mortali, è argomento
di fede e non d’eretica nequizia.
 67
Ma perché puote vostro accorgimento
ben penetrare a questa veritate,
come disiri, ti farò contento.
 70
Se violenza è quando quel che pate
niente conferisce a quel che sforza,
non fuor quest’alme per essa scusate;
 73
ché volontà, se non vuol, non s’ammorza,
ma fa come natura face in foco,
se mille volte violenza il torza.
 76
Per che, s’ella si piega assai o poco,
segue la forza; e così queste fero
possendo rifuggir nel santo loco.
 79
Se fosse stato lor volere intero,
come tenne Lorenzo in su la grada,
e fece Muzio a la sua man severo,
 82
così l’avria ripinte per la strada
ond’eran tratte, come fuoro sciolte;
ma così salda voglia è troppo rada.
 85
E per queste parole, se ricolte
l’hai come dei, è l’argomento casso
che t’avria fatto noia ancor più volte.
 88
Ma or ti s’attraversa un altro passo
dinanzi a li occhi, tal che per te stesso
non usciresti: pria saresti lasso.
 91
Io t’ho per certo ne la mente messo
ch’alma beata non poria mentire,
però ch’è sempre al primo vero appresso;
 94
e poi potesti da Piccarda udire
che l’affezion del vel Costanza tenne;
sì ch’ella par qui meco contradire.
 97
Molte fiate già, frate, addivenne
che, per fuggir periglio, contra grato
si fé di quel che far non si convenne;
100
come Almeone, che, di ciò pregato
dal padre suo, la propria madre spense,
per non perder pietà, si fé spietato.
103
A questo punto voglio che tu pense
che la forza al voler si mischia, e fanno
sì che scusar non si posson l’offense.
106
Voglia assoluta non consente al danno;
ma consentevi in tanto in quanto teme,
se si ritrae, cadere in più affanno.
109
Però, quando Piccarda quello spreme,
de la voglia assoluta intende, e io
de l’altra; sì che ver diciamo insieme”.
112
Cotal fu l’ondeggiar del santo rio
ch’uscì del fonte ond’ogne ver deriva;
tal puose in pace uno e altro disio.
115
“O amanza del primo amante, o diva”,
diss’io appresso, “il cui parlar m’inonda
e scalda sì, che più e più m’avviva,
118
61. Questa dottrina [degli influssi astrali], male interpretata, un tempo fece errare quasi tutto il mondo,
tanto che giunse all’eccesso d’indicare i pianeti con
il nome di Giove, di Mercurio e di Marte. 64.
L’altro dubbio che ti turba ha meno veleno, perché
la sua malizia non ti potrebbe condurre lontano da
me. 67. Il fatto che la giustizia divina appaia ingiusta agli occhi dei mortali, è un argomento [a favore]
della fede e non [una dimostrazione] delle maligne
affermazioni degli eretici. 70. Ma, poiché il vostro
intelletto può ben penetrare in questa verità, come
desideri, ti farò contento. 73. Se la vera violenza si
ha soltanto quando colui che la subisce non favorisce in alcun modo colui che gliela infligge, queste
anime non furono scusate per la violenza subita; 76.
perché la volontà, se non vuole, non si smorza, ma fa
come la natura (=l’istinto naturale) fa nel fuoco,
anche se per mille volte la violenza cerca di piegarlo verso il basso. 79. Perciò, se ella si piega molto o
poco, segue la forza. Così fecero queste anime, pur
potendo fuggire nuovamente nel santo luogo (=nel
monastero). 82. La loro volontà, se fosse stato salda,
come quella che tenne Lorenzo sulla graticola e
quella che fece Muzio Scevola severo verso la sua
mano, 85. le avrebbe risospinte per la strada [del
chiostro] da cui erano state strappate, non appena
erano libere [dalla minaccia della violenza]. Ma una
volontà così salda [e inflessibile] è troppo rara. 88.
Da queste parole, se le hai ascoltate bene come dovevi, è cassato l’argomento che ti avrebbe angustiato
anche in futuro. 91. Ma ora dinanzi agli occhi ti si
pone di traverso una tale difficoltà, che con le tue
sole forze non ne usciresti: prima ti stancheresti. 94.
Io ti ho già messo nella mente come cosa certa che
l’anima beata non potrebbe mentire, poiché è sempre vicina alla verità prima (=Dio). 97. E poi da
Piccarda hai potuto udire che Costanza mantenne
[saldo nel cuore] l’affetto per il velo monacale; così
che pare che ella qui contraddica le mie parole. 100.
Molte volte, o fratello, è già accaduto che, per fuggire un pericolo, si fece contro voglia quello che non
conveniva fare. 103. Come Almeone, che, pregato
da suo padre, uccise la propria madre: per non venire meno alla pietà [verso il padre], si fece spietato
[con la madre]. 106. A questo punto voglio che tu
pensi che la violenza [di chi la infligge] si mischia
alla volontà [di chi la subisce], e fanno sì che le offese [a Dio] non si possano scusare. 109. La volontà
assoluta (=sciolta da ogni condizionamento) non acconsente al danno (=alla violenza); ma vi acconsente in tanto in quanto, se resiste, teme di cadere in un
affanno maggiore. 112. Perciò, quando Piccarda si
espresse come hai udito, parlava della volontà assoluta, invece io [parlavo] dell’altra; così che entrambi
diciamo la verità». 115. Tale fu il fluire del santo
ragionamento [di Beatrice], che uscì dal fonte da cui
deriva ogni verità (=Dio). Esso pose in pace
(=soddisfece) l’uno e l’altro desiderio [che provavo]. 118. «O donna amata dal primo amante (= Dio), o divina» io dissi di séguito, «il cui parlare
m’inonda e mi riscalda a tal punto, che mi ravviva
sempre di più, 
Divina commedia. Paradiso, a cura di Pietro Genesini 20
non è l’affezion mia tanto profonda,
che basti a render voi grazia per grazia;
ma quei che vede e puote a ciò risponda.
121
Io veggio ben che già mai non si sazia
nostro intelletto, se ‘l ver non lo illustra
di fuor dal qual nessun vero si spazia.
124
Posasi in esso, come fera in lustra,
tosto che giunto l’ha; e giugner puollo:
se non, ciascun disio sarebbe frustra.
127
Nasce per quello, a guisa di rampollo,
a piè del vero il dubbio; ed è natura
ch’al sommo pinge noi di collo in collo.
130
Questo m’invita, questo m’assicura
con reverenza, donna, a dimandarvi
d’un’altra verità che m’è oscura.
133
Io vo’ saper se l’uom può sodisfarvi
ai voti manchi sì con altri beni,
ch’a la vostra statera non sien parvi”.
136
Beatrice mi guardò con li occhi pieni
di faville d’amor così divini,
che, vinta, mia virtute diè le reni,
139
e quasi mi perdei con li occhi chini. 142
121. il mio affetto non è tanto profondo, che basti a
rendere a voi grazia per grazia (=a ringraziarvi per
la grazia ricevuta). Ma colui che vede e può [tutto]
(=Dio) vi dia la giusta ricompensa. 124. Io vedo bene che il nostro intelletto non si sazia mai, se non lo
illumina la verità divina, fuori della quale non esiste
alcun’altra verità. 127. Si riposa in essa, come una
fiera [si riposa] nel suo covile, non appena l’ha raggiunta. E la può raggiungere. Se non [la raggiungesse], ciascun desiderio sarebbe vano. 130. Per questo
motivo il dubbio nasce, come un figlio, ai piedi della verità. Ed è la nostra natura [di esseri razionali]
che ci spinge di colle in colle fino alla sommità
(=alla verità). 133. Questo fatto, o donna, m’invita,
questo fatto m’incoraggia con riverenza a domandarvi di un’altra verità che mi è oscura. 136. Io voglio sapere se l’uomo può soddisfare ai voti manchevoli (=inadempiuti) con altri beni, che alla vostra
bilancia non siano inferiori.» 139. Beatrice mi guardò con gli occhi pieni di faville di amore [e] così
divini, che, vinta, la mia capacità visiva si volse altrove, 142. e quasi mi smarrii con gli occhi chinati
[verso terra].
I personaggi
Il profeta Daniele (Dn 2, 1-46) con l’aiuto divino
spiega al re babilonese Nabuccodonosor (604-562 a.
C.) un sogno che questi aveva fatto e che non ricordava bene. Gli indovini fatti chiamare non gli avevano saputo rispondere, perciò li aveva condannati a
morte. Il profeta ottiene che la condanna a morte sia
sospesa. Come il sovrano Dante non riesce ad esprimersi e la risposta di Beatrice è data poiché essa conosce tutto in Dio.
Platone di Atene (427-447 a.C.) è il maggiore discepolo di Socrate e uno dei maggiori filosofi greci.
Espone le sue teorie nei Dialoghi, per indicare che
la filosofia è discussione e ricerca e poi anche conclusione. I più importanti sono: Apologia di Socrate, Convivio, Fedone, Repubblica, Parmenide, Timeo, Leggi. I nuclei centrali del suo pensiero sono la
dottrina delle idee. Le idee delle cose sono universali e necessarie ed esistono dall’eternità nell’iperuranio, cioè oltre il cielo. Un demiurgo divino le ha
prese a modello per plasmare le cose, che sono particolari e contingenti. L’anima umana viveva come
le idee nell’iperuranio, al di là del cielo, ed è perciò
immortale. Da qui è precipitata ed è entrata nel corpo. Il trauma della nascita le ha fatto dimenticare le
conoscenze che aveva, ma che può cercare di ricordare. La conoscenza è quindi ricordo. Con la morte
ritorna al cielo. La realtà vera è quindi la realtà delle idee: le cose sono una semplice copia. Di qui il
giudizio negativo sull’arte, che sarebbe copia della
copia della realtà. Nella Repubblica egli immagina
una società tripartita: la classe dei filosofi con funzioni di governo, quella dei soldati con il compito
della difesa e quella dei produttori (contadini e artigiani), che assicura il sostentamento delle altre due.
Le donne sono in comune e non esiste la proprietà
privata. Nelle Leggi ritorna ad una visione più tradizionale dello Stato. Per certi versi le sue teorie sono
più vicine di quelle aristoteliche al pensiero cristiano (l’immortalità dell’anima, il demiurgo). Perciò è
accolto con favore da sant’Agostino e dalle correnti
agostiniane e mistiche.
Mosè, Samuele, Giovanni il Battista e Giovanni
l’Evangelista sono personaggi dell’Antico e del
Nuovo testamento, presi come esempio di beati del
paradiso.
Gabriele, Michele, Raffaele sono arcangeli che appaiono nell’Antico testamento. Essi sono puri spiriti,
ma la Chiesa permette di raffigurarli come esseri
umani per darne una rappresentazione sensibile
all’intelletto umano.
Giove, Mercurio e Marte sono divinità pagane identificate nei pianeti. L’identificazione avviene fin
dall’età ellenistica (sec. III a.C.).
Lorenzo è un diacono romano che muore bruciato
vivo su una graticola nel 258 durante la persecuzione dell’imperatore Valeriano.
Muzio Scevola è un soldato romano che cerca di uccidere il re etrusco Porsenna, per salvare Roma. Non
vi riesce, perciò brucia su un braciere il braccio che
aveva sbagliato, suscitando l’ammirazione del sovrano nemico (sec. VI a.C.).
Piccarda Donati (seconda metà del sec. XIII) e Costanza d’Altavilla (1154-1198) scelgono la vita del
chiostro da cui sono strappate. La prima è data in
sposa dal fratello Corso Donati a un compagno di
partito. È imparentata con Gemma Donati, moglie di
Dante. La seconda diventa moglie dell’imperatore
Enrico VI di Svevia (1186). Dante riprende una leggenda, tendente a screditare il partito imperiale.
Piccarda parla di sé e di Costanza in Pd III.
Almeone uccide la madre Erifile per obbedire al
padre Anfiarao, che, comparso in sogno, accusava la 
Divina commedia. Paradiso, a cura di Pietro Genesini 21
moglie di avere causato la sua morte rivelando ai
nemici il suo nascondiglio. La fonte di Dante è Ovidio, Metam. IX, 408 sgg.
Commento
1. Il canto è il canto dei dubbi: due dubbi, due risposte e un chiarimento, e un terzo dubbio che avrà risposta soltanto nel canto successivo. Dante si allontana dalla realtà concreta dell’inferno, dimentica la
realtà concreta della sua vita e passa o si rifugia nel
mondo delle questioni scientifiche o teologiche. Si
stacca dalla realtà. Il viaggio è un itinerarium
mentis in Deum. Egli insiste sul dubbio, poi però
vuole dare al dubbio una risposta che sia possibilmente la risposta definitiva. Ma la risposta è stata
formulata dopo attenta riflessione e tenendo conto di
tante variabili e di tante possibilità. Alle spalle c’è
la mente possente di Tommaso d’Aquino, che su ogni questione (o problema) cercava le varie risposte
(o le varie soluzioni), le esaminava e poi elaborava
una risposta che tenesse conto di tutte le obiezioni.
In questo modo è salvato non soltanto l’atteggiamento curioso, aperto e problematico nei confronti
della realtà, ma anche il momento conclusivo, quello
in cui si devono tirare le somme. Non si può passare
il tempo a dubitare e soltanto a dubitare. Un René
Descartes (1596-1650), che insiste sul dubbio e che,
per dimostrarsi originale, lo trasforma in dubbio iperbolico (peraltro soltanto apparente), dimostra che
sta copiando roba altrui, vecchia di tre secoli. Dimostra di essere incapace di apportarvi un contributo
originale (porta all’eccesso quel che trova). Dimostra che non ha capito e per due motivi il dubbio dei
pensatori medioevali: a) il dubbio deve spingere a
fare quel lavoro di ricerca e quella formulazione di
ipotesi, che portano poi alla scelta dell’ipotesi vera
o dell’ipotesi preferibile, e cioè alla soluzione del
dubbio; e b) dal dubbio si deve andare oltre, fuori
del dubbio, ma in modo genuino, non in modo capzioso. Usare il dubbio per dimostrare l’esistenza del
soggetto dubitante – dubito, ergo sum – è pura follia. Significa ritenere credibili le fandonie del barone di Münchhausen, che frena la caduta dalla Luna
sulla Terra afferrandosi per il colletto della giacca.
1.1. In Pd IV, 118-138, Dante dimostra una consapevolezza ancora maggiore del significato metodologico del dubbio e del fatto che si debba uscire assolutamente dal dubbio, per giungere ad una verità
precisa e dimostrata: la ricerca va di colle in colle e
poi si ferma sulla vetta più alta.
2. «Posto tra due cibi... Così un agnello... Così un
cane da caccia...». Poi c’è la conclusione: allo stesso modo si trovava il poeta tra due dubbi, che gli
sembravano di uguale gravità e di uguale importanza. Ed egli non sapeva decidersi da quale iniziare
per domandare spiegazioni a Beatrice. L’inizio del
canto ripete per tre volte un complesso problema di
logica medioevale che normalmente va sotto il nome
di Asino di Buridano. Buridano era un logico che
aveva un asino. Per dimostrare un principio di logica, il principio di ragion sufficiente (o di indecidibilità), prese l’asino e lo mise davanti a due mucchi
di fieno, perfettamente uguali e alla stessa distanza.
La tesi era che l’asino non aveva nessun motivo per
scegliere il primo o il secondo, avrebbe girato il capo dal primo al secondo e dal secondo al primo, finché sarebbe morto di fame. Alla fine il logico perdeva l’asino ma dimostrava la sua tesi: anche
l’animale agisce in base al principio di ragion sufficiente. Contento lui di aver perso l’asino...
2.1.Che cosa diceva questo principio? Diceva che
niente può esistere, accadere o essere vero, se non
vi è un motivo sufficiente affinché esso sia così e
non diversamente. Questa è la formulazione posteriore di Gottlieb W. Leibniz (1646-1716), il maggiore o forse l’unico continuatore della logica medioevale in epoca moderna. Insomma anche l’asino
deve avere un motivo che lo spinga in una direzione,
verso un mucchio di fieno, o in un’altra, verso
l’altro mucchio. Questo principio è di fondamentale
importanza nella teoria della decisione: davanti a
più soluzioni quale soluzione si deve scegliere e in
base a quali motivazioni (o a quali giustificazioni)?
O anche: che cosa si deve fare quando non c’è alcun
motivo per preferire una soluzione a un’altra? Sono
problemi che coinvolgono anche la realtà spicciola
di ogni giorno. Dante riesce a trasformare in alta poesia anche una fredda questione di logica!
3. Il poeta propone un’interpretazione della Bibbia
– ma è l’interpretazione ufficiale della Chiesa – che
sarà ben accolta anche in séguito (vv. 43-48): Dio è
rappresentato con mani e piedi, altrimenti il credente non riuscirebbe a farsene un’adeguata rappresentazione. Essa sarà fatta propria da G. Galilei nella
lettera sulla corretta interpretazione della Bibbia inviata alla granduchessa Maria Cristina di Lorena
(1614). Galilei però incontra notevoli resistenze
quando propone la tesi che la Bibbia contiene verità di fede e non di scienza (E precisa: le verità di
fede, una volta individuate dai teologi, non subiscono più modifiche; invece le verità di scienza sono
storiche, cioè possono mutare, si trovano nel gran
libro della natura e sono scritte in caratteri matematici). La cosa non avrebbe scandalizzato un lettore medioevale, per il quale i testi andavano normalmente letti secondo i quattro sensi delle scritture
(letterale, allegorico, morale e anagogico). In questo
modo veniva addolcito il nucleo duro del pensiero
antico. Dante dà subito dopo un saggio di interpretazione morbida del pensiero antico (vv. 49-69).
Dietro di lui sta la mente possente di Tommaso
d’Aquino, che sulle varie questioni raccoglieva tutte
le soluzioni e poi le reinterpretava per fare emergere
il nucleo di verità ed eliminare le parti accessorie. In
tal modo salva il patrimonio del passato (ed evita le
fratture) e non si preclude l’apertura al futuro (perché attua una rivoluzione strisciante). Nessun pensatore è stato più di lui rivoluzionario e conservatore.
Galilei invece vuole troncare di netto con il passato,
perciò provoca l’immediata e inevitabile reazione
della Chiesa, che lo processa e lo costringe all’abiura. La posizione della Chiesa, sempre la stessa di secolo in secolo, è comprensibile e ragionevole: le tesi
divergenti – quelle scientifiche come quelle eretiche
– provocano conflitti sociali. Per evitare i conflitti e
i danni conseguenti, la soluzione migliore è reprime-
Divina commedia. Paradiso, a cura di Pietro Genesini 22
re. Reprimere e nello stesso tempo recuperare le tesi dell’avversario: il gesuita Roberto Bellarmino
(1542-1621) stava reinterpretando la teoria copernicana nei termini di comoda ipotesi matematica...
Machiavelli era del tutto d’accordo: tra due mali
(uccidere qualche pistoiese o avere una sanguinosa
guerra civile) si deve scegliere sempre il minore
(Principe, XVII, 1).
4. Il primo dubbio (vv. 28-39) è un’idea originale
del poeta: i beati abbandonano la loro sede celeste,
per venire ad incontrarlo. In questo modo il paradiso
viene un po’ movimentato e soprattutto il poeta acquista importanza: egli va da Dio, i beati vanno da
lui, che è un personaggio importante. È il terzo uomo, dopo Enea e san Paolo, che va in cielo ancor vivo. La Madonna non fa testo, perché è la madre di
Dio... Nell’affrontare questo problema ha la possibilità di citare Platone, rettificarne le tesi o migliorarne l’interpretazione. E sostenere la dottrina ortodossa sull’origine delle anime: sono create direttamente
da Dio. Per un cristiano il difetto maggiore delle teorie o dei testi platonici è che sono di un’estrema
suggestione e bellezza ed è difficilissimo resistere al
loro fascino. Oltre a ciò molte idee platoniche potevano fare concorrenza al pensiero aristotelico. Ad
esempio la teoria della conoscenza, la teoria delle
idee, l’importanza della matematica, il molto più
moderato razionalismo ecc. Il pensiero cristiano
molto salomonicamente si è nutrito dell’uno (Agostino) e dell’altro (Tommaso d’Aquino).
4.1. Affrontando il dubbio, il poeta ha la possibilità
di descrivere l’ordinamento morale del paradiso (vv.
28-41). Dell’ordinamento dell’inferno Virgilio aveva parlato in If XI, 16-111; dell’ordinamento del
purgatorio aveva parlato in Pg XVII, 85-139.
5. Platone nel Timeo sostiene la tesi che le anime
vivevano nell’iperuranio, cioè oltre il cielo. Da qui
sono precipitate e si sono incorporate in un corpo. Il
trauma della nascita ha fatto in genere loro dimenticare la vita e le conoscenze precedenti. Esse però
desiderano inconsciamente ritornare al cielo da cui
sono precipitate. Intanto qui sulla terra esse vivono
dentro la prigione del corpo, dal quale soltanto la
morte le potrà liberare. Dante cerca d’interpretare
Platone in senso cristiano: le anime non discendono
dal cielo, sono create da Dio sulla terra e risentono
degli influssi celesti. È il consueto aggiustamento
per recuperare in ambito cristiano la cultura antica.
6. Il secondo dubbio (vv. 70-117) è un grave problema teologico ed anche giuridico: che cosa vuol
dire resistere alla violenza? Piccarda Donati e Costanza d’Altavilla hanno o non hanno resistito alla
violenza? O, altrimenti, hanno o non hanno in qualche modo favorito l’aggressore? Sono o non sono
corresponsabili con la violenza subita? La risposta di
Dante va valutata non per un unico aspetto (ad esempio quello che insiste sulla complicità del violentato con il violentatore), ma tenendo presente tutti gli aspetti. La risposta è questa: «Esse hanno subìto violenza e sono state strappate dal chiostro. Però
è anche vero che, una volta finita questa violenza,
esse non hanno fatto nulla per ritornare nel chiostro.
Eppure niente glielo impediva. Dunque a questo
punto si sono rese complici del violentatore. Indubbiamente hanno ceduto per evitare un male o conseguenze più gravi. Ma questa motivazione non le sottrae all’accusa di complicità. Esse dovevano comportarsi come la fiamma del fuoco, che va sempre
verso l’alto, nonostante tutti i tentativi per farla andare verso il basso. Insomma dovevano avere la stessa forza di volontà di Muzio Scevola, che punì con
il fuoco il suo braccio, o del diacono Lorenzo, che si
fece abbrustolire dall’una e dall’altra parte. Indubbiamente – continua il poeta – questi esempi di volontà sono eroici e rarissimi, ma la conclusione non
cambia: esiste complicità perché non c’è stata una
totale e assoluta resistenza alla violenza». La conclusione è stata conseguita esaminando il fatto nella
sua complessità e nella successione delle azioni,
cioè con una teorizzazione molto complessa. Strada
facendo il poeta è giunto anche a chiarire un altro
concetto: la distinzione tra volontà assoluta e volontà condizionata. E, attribuendo alle due donne
una volontà condizionata, umanizza il loro comportamento, cioè mostra che è consapevole che così
succede e succederà sempre nella realtà. E che egli
ad ogni modo non può arrendersi alla realtà: anche
la teoria ha le sue esigenze e la sua importanza. E
bisogna salvare l’inevitabile intransigenza dei principi; e comprendere – essere indulgenti con – quanto
succede a livello umano nella realtà. I primi non
possono ammettere eccezioni, perché le eccezioni
distruggono i principi. Insomma un giusto equilibrio
tra teoria e prassi, intransigenza sul piano dei principi e comprensione su quella della vita, anche se di
primo acchito sembra che il poeta faccia di tutta
l’erba un fascio e riduca la colpa del violentatore e
aumenti quella del violentato.
6.1. I due casi di Muzio Scevola e del diacono Lorenzo non sono particolarmente pertinenti Le due
donne subiscono dall’esterno violenza e poi si trovano nella situazione di ritornare in convento, cosa
che non fanno, sentendo su di loro la minaccia della
violenza. Muzio Scevola invece infligge a se stesso
violenza, per punire la sua mano che aveva sbagliato
(in realtà era stata la sua ragione a sbagliare) e resiste alla violenza che egli stesso sta facendo a se stesso. Il diacono Lorenzo sta ormai subendo violenza.
Poteva sottrarsi alla violenza prima di finire sulla
graticola, se abiurava la sua fede davanti a una minaccia così terribile, cosa che non ha fatto: non ha
ceduto alle minacce. A parte tutto questo, quel che
conta è che sia il primo sia il secondo abbiano dimostrato una volontà assoluta, un’assoluta determinazione davanti alla violenza che subivano.
6.2. Quest’apparente intransigenza teorica rivela un
grande acume nel poeta: c’è un ampio territorio sconosciuto e inesplorabile, nel quale il violentato si
può trincerare e giustificare: «Ho ceduto, perché
non potevo resistere alla violenza; dunque io non
sono colpevole». Dante pone l’accento proprio su
questo territorio, si chiede e ci chiede: quanto deve
resistere il violentato alla violenza? E risponde: finché la violenza è in atto, deve cedere alla violenza;
quando la violenza non è più in atto, deve sùbito reagire. La correità – non deve sfuggire – non riguarda
Divina commedia. Paradiso, a cura di Pietro Genesini 23
il primo momento (perciò non è necessario diventare
dei Muzio Scevola); riguarda il secondo momento. Il
fatto è che psicologicamente il lettore o il giudice
fonde e confonde i due momenti, poiché per definizione e per reazione normale il violentato suscita
sempre la solidarietà, la compassione e la comprensione del pubblico che viene a conoscere la violenza
che ha subìto. La giustificazione che il violentato
non poteva resistere alla violenza può quindi essere
effettivamente una giustificazione di comodo, per
riversare la colpa sul violentatore (l’opinione comune sarebbe dalla parte del violentato) e per nascondere una insufficiente resistenza al male e alla violenza. Per evitare questo facile, possibile e comodo
lassismo, il poeta diventa apparentemente intransigente: si deve resistere alla violenza come vi hanno
resistito Muzio Scevola e il diacono Lorenzo o, meglio, ci si deve comportare come si comporta il fuoco. I due esempi risultano immediatamente eccessivi
allo stesso poeta (incredibili e leggendari per noi),
che commenta: i casi di questa volontà assoluta sono rarissimi. Ma proprio questo loro carattere estremo mostra che essi sono proposti come modello assoluto, intransigente e ideale di comportamento.
6.3. L’attenzione alla complessità della realtà e alla
molteplicità delle reazioni dell’animo umano emerge in particolare nell’osservazione psicologica messa
in bocca a Piccarda secondo cui Costanza non ha
mai dimenticato nel cuore il velo monacale: «Ma
poi che pur al mondo fu rivolta Contra a suo grado e
contra buona usanza, non fu dal vel del cor già mai
disciolta» (vv. 115-117). Altrove aveva detto: «Sta
come torre ferma, che non crolla Già mai la cima
per soffiar di venti» (Pg V, 14-15). Ma nel corso del
poema egli stesso dà molti esempi di titubanza, incertezza e violenza. L’animo umano è debole...
6.4. Il secondo dubbio potrebbe essere benissimo
portato come esempio di teoria complessa capace di
spiegare una realtà complessa, corretto comportamento scientifico, modello di comportamento didattico, corretto comportamento da parte di un giudice,
straordinaria fusone tra logica astratta (o logica giuridica o modello didattico) e poesia. Eppure esso
presenta alla radice qualcosa di più importante. Ciò
che conta per l’individuo è certamente quel che l’individuo subisce dal mondo esterno e quel che l’individuo fa subire al mondo esterno. Ma il punto di vista dell’individuo non è unico e non è assoluto. Esistono altri, infiniti altri punti di vista. Ad esempio
può esistere il punto di vista della Curia romana (e,
al suo interno, del papa), esiste il punto di vista
dell’Impero (e al suo interno di questo o di quel segretario, di Pier delle Vigne o dei suoi accusatori).
Sono tutti punti di vista importanti, soprattutto per i
diretti interessati, ma sono tutti punti di vista parziali, che in quanto tali il poeta non può fare suoi. Esiste un punto di vista più generale, che il poeta tende
costantemente a fare suo: non per niente è grande
discepolo di Tommaso d’Aquino. Questo punto di
vista è il punto di vista della società; e la società,
almeno per Dante, non è qualcosa di teorico e di astratto, è l’insieme dei socii, in relazione ai quali
esiste un bene comune. Resistendo con più determinazione alla violenza, Piccarda o Costanza avrebbero operato meglio in direzione del bene comune, avrebbero dato il loro contributo affinché si realizzasse il bene comune. Avrebbero contribuito alla lotta
contro la violenza. L’individuo è sì importante, ma
il bene comune, il giusto bene di tutti gli individui
che compongono la società, è in tutti i sensi molto
più importante. Anche qui emerge quel giudizio
complesso che il poeta aveva applicato fin dagli inizi al caso di Francesca e Paolo. Il bene di un individuo è inferiore al bene di molti individui, cioè della
società. Un discorso ovvio e ragionevolissimo, basato su una matematica elementare, che in tempi moderni è stato avvolto da ragionamenti nebbiosi, parlando di individuo da una parte e di società astratta
(o ipostatizzata) dall’altra. In tal modo era possibile
contrapporre e scegliere il bene dell’individuo, perché tanto dall’altra parte non c’era niente, non c’era
la moltitudine di altri individui, c’era soltanto una
parola vuota o un concetto astratto. E la ferma volontà di fare gli interessi piccoli, egoistici e antisociali dell’individuo e di danneggiare la società, cioè
l’insieme di tutti gli altri individui. Questo indubbiamente è un grande risultato e un grande progresso
del pensiero moderno e del pensiero laico, rispetto
all’oscurantismo del pensiero medioevale!
6.5. A questo punto si può capire e valutare meglio
il «velo del cuore» di Costanza: la fedeltà al voto
(o, meglio, alla decisione presa, alla promessa fatta),
che si vive dentro il cuore è senz’altro importante,
ma è importante soltanto per l’individuo, non per la
società: la società non avverte nessun effetto, nessun
beneficio, nessuna diminuzione della violenza causata da questo atteggiamento interiore. E il bene della società è il bene maggiore, perché è il bene di
molti individui. Per la società è importante che
l’individuo non rubi, non che l’individuo non abbia
intenzione di rubare. Il giudice e la società valutano
e si preoccupano delle azioni, non delle intenzioni.
Chi sposta il discorso sulle intenzioni, sulla riparazione di un danno mediante le intenzioni, sulla giustificazione di un delitto perché alle spalle c’erano
magari buone intenzioni agisce contro il bene della
società e vuole soltanto difendere gli interessi antisociali dell’individuo. Chi ha rubato, ha rubato; non
si può dire: è stato l’ambiente sociale a spingerlo a
rubare, quindi chi ruba non può essere punito, perché responsabile è l’ambiente sociale (che in ogni
caso, anche se colpevole, non può essere punito). E
così la colpa c’è, ma nessuno è colpevole, nessuno è
punito (o bloccato nelle sue attività criminali), i
crimini aumentano e la moltitudine degli individui è
danneggiata.
6.6. La stessa cosa vale per Francesca: certamente
un amante come Paolo era per lei più piacevole del
marito, che era frigido e le preferiva i tornei e la
caccia al falcone. Ma il politico, il credente non
possono preoccuparsi dei piaceri individuali, devono
pensare ai molti, alla società, al bene di tutti. Da
questo punto di vista la scelta della donna è da condannare. Poi anche le altre donne si comportano così, poi anche i mariti (che già tradiscono le mogli)
aumentano i tradimenti, e la società cade nel disor-
Divina commedia. Paradiso, a cura di Pietro Genesini 24
dine. Bisogna stroncare il male fin sul nascere ed evitare che si diffonda e diventi valanga inarrestabile.
La dote serviva a garantire un minimo di benessere
ai figli legittimi. Se la società produce troppi figli
illegittimi, sorgono conflitti sanguinosi, che minacciano la convivenza.
6.7. Inutile dire che la storia di Muzio Scevola e la
storia di Lorenzo sono completamente false. Esse
sono usate da Dante come punto di riferimento ideale, come esempio teorico o come esempio idealizzato di volontà assoluta. E da questo punto di vista è
di secondaria importanza che siano vere o false. Si
può capire facilmente perché sono false. Romolo e
Remo erano due ladri o due farabutti, che hanno voluto rifare il verso a Caino e ad Abele. Problemi loro. Ma al tempo dell’impero, quando i romani erano
ricchi e potenti e non si sentivano più dei figli anonimi né dei parvenu, si pensò bene di nobilitare le
origini abominevoli con storie commoventi ed eroiche: la lupa che allatta i gemelli, il ratto (o, meglio,
rapimento) delle sabine (uno stupro in massa), i tre
Orazi e i tre Curiazi, l’onestà di Cornelia ecc. Gli
etruschi erano persone civili, i romani dei selvaggi.
Muzio Scevola non era mai stato in città né conosceva le buone maniere, cioè il dialogo e le trattative. S’infiltra nelle linee avversarie e scambia un
semplice segretario per il sovrano Porsenna. Egli diviene rosso di vergogna, rosso come il fuoco. Gli
storici confondono il rosso del viso con il rosso del
fuoco. Tanto chi leggeva avrebbe giurato di essere
stato presente al braccio che bruciava! Che poi non
poteva bruciare, perché non era di legno...
6.8. Anche l’esempio del diacono Lorenzo è pubblicità spicciola delle proprie idee: agli avversari non
si concede nemmeno il diritto di parlare. Nessun
corpo resiste al dolore: o si urla o si sviene. Ma gli
agiografi non lo sapevano e comunque non se ne sarebbero preoccupati: i lettori sapevano già come erano andati i fatti. I nemici, ormai morti e sepolti,
non sarebbero risorti per contestare la versione manipolata. Allo stesso modo gli agiografi e i loro lettori inventano la storia edificante di Lorenzo, preoccupato della fede più che del corpo, che invita i suoi
persecutori a voltarlo dall’altra parte, perché da
quella è già arrostito. Costoro amano le tinte nette:
da una parte il bene assoluto (loro stessi), dall’altra
il male ugualmente assoluto (i loro avversari, che
sono aguzzini sanguinari). D’altra parte bisognava
fare pubblicità alle proprie idee e ai propri ideali
presso una plebaglia ripugnante, e non si potevano
avere tanti scrupoli. L’importante è vincere. Così
morirono i persecutori scrive quella buon’anima di
Tertulliano (160ca.-220ca.), quando il cristianesimo
riesce ad eliminare la controparte e si avvia a diventare religione dominante, anzi religione di Stato, e
inizia a perseguitare gli ex persecutori e le religioni
concorrenti. A nessun apologeta cristiano veniva in
mente o interessava il fatto che la nuova religione –
una delle tante che pullulavano tra la bassa plebe,
affascinata da fandonie, miracoli e promesse di un
futuro migliore – mettesse in pericolo la compagine
dello Stato e la sicurezza dell’impero. Anche per loro valeva il detto: «Muoia Sansone» con quel che ne
segue. Intanto l’agiografia cristiana rubava ai pagani
anche le storie edificanti ed eroiche, che secoli prima avevano inventato pro domo sua. Ai morti quelle storie non servivano più...
8. Dopo le risposte di Beatrice ai due dubbi il poeta
esprime tutta la sua gioia per i chiarimenti che ha
ricevuto (vv. 118-138). In tal modo dimostra che è
consapevole del significato metodologico del dubbio
e del fatto che si debba uscire assolutamente dal
dubbio, per giungere ad una verità precisa e dimostrata. Ciò emerge in particolare poco dopo (vv.
124-132), quando il poeta tesse la lode del dubbio,
che nasce ai piedi della verità. E l’uomo poi va di
colle in colle, scartando le risposte insufficienti, sino
a raggiungere la vetta, la risposta corretta. La conseguenza immediata è che poco dopo il poeta è preso
da un nuovo dubbio, ma Beatrice si prende un momento di pausa, tanto da cambiare canto e da iniziare la risposta nel canto successivo. La lode del dubbio si appaia con la costruzione di estese enciclopedie e di vasti sistemi teorici, capaci di abbracciare
tutta la realtà. L’idea di un sapere gerarchico e dei
collegamenti fra tutte le scienze si trova già in Aristotele: la teoria del movimento si riferisce a tutto
l’universo e permette di passare dai settori delle varie scienze alla elaborazione di un sapere iniziale,
che riguarda semplicemente i principi del sapere e
che per quanto riguarda l’universo porta ad affermare l’esistenza di un principio primo assoluto, un motore che muove tutto e che non è mosso da altro, che
è immateriale e puro pensiero, a cui si può dare il
nome popolare di Dio. Poi il cristianesimo identifica
questo Dio con il Dio dell’Antico testamento e del
Vangelo.
8.1. Questa gioia per aver appreso una nuova verità
si trova in molti passi della Divina commedia, ad
esempio poco dopo in Pd VIII, 91-93, ripreso poi in
Pd IX, 1-3. Ma la celebrazione della conoscenza si
trovava già nell’episodio di Ulisse, che abbandona
figlio, padre, moglie e regno, per andare a esplorare
il mondo disabitato (If XXVI, 85-142).
8. Il terzo dubbio formulato (vv. 136-138) è un’altra
complessa questione teologica: un voto inadempiuto
si può sostituire con altri beni, che agli occhi di Dio
risultino equivalenti? Ma Beatrice, stanca di rispondere, rimanda la risposta al canto successivo. Dopo i
primi svenimenti iniziali, il poeta trova nuovi modi
per concludere i canti. E per iniziare i nuovi canti...
Questa è una delle tante manifestazioni del principio di varietà che pervade il poema.
9. I dubbi che ricevono risposta si pongono ad un
livello più basso rispetto alle questioni scientifiche,
che sono trattate nel poema, o delle grandi teorie
come l’ordinamento morale dei tre regni dell’oltretomba, la visione della storia come decadenza (If
XIV), l’ordine dell’universo (Pd I), la storia provvidenziale dell’Impero (Pd VI).
La struttura del canto è semplice: 1) Dante ha un
dubbio: qual è la sede dei beati; 2) la donna risponde che essi sono discesi nel cielo della Luna per incontrarlo, altrimenti non avrebbe capito i diversi
gradi di beatitudine; 3) il poeta ha un altro dubbio; 
Divina commedia. Paradiso, a cura di Pietro Genesini 25
perché le anime non adempienti ai voti si trovano
nel cielo più basso, quello della luna, se hanno subìto violenza; 4) Beatrice risponde che in qualche
modo hanno accondisceso alla violenza, poiché non
sono ritornate in monastero una volta che essa era
finita; e 5) distingue la volontà assoluta, che non
accetta la violenza, e la volontà condizionata, che
accetta la violenza per evitare conseguenze più gravi; infine 6) Dante ha un altro dubbio: se il voto inadempiuto può essere compensato con qualche altro
bene; 7) Beatrice risponde nel canto successivo.
Divina commedia. Paradiso, a cura di Pietro Genesini 26
Canto VI
“Poscia che Costantin l’aquila volse
contr’al corso del ciel, ch’ella seguio
dietro a l’antico che Lavina tolse,
1
cento e cent’anni e più l’uccel di Dio
ne lo stremo d’Europa si ritenne,
vicino a’ monti de’ quai prima uscìo;
4
e sotto l’ombra de le sacre penne
governò ‘l mondo lì di mano in mano,
e, sì cangiando, in su la mia pervenne.
7
Cesare fui e son Iustiniano,
che, per voler del primo amor ch’i’ sento,
d’entro le leggi trassi il troppo e ‘l vano.
10
E prima ch’io a l’ovra fossi attento,
una natura in Cristo esser, non piùe,
credea, e di tal fede era contento;
13
ma ‘l benedetto Agapito, che fue
sommo pastore, a la fede sincera
mi dirizzò con le parole sue.
16
Io li credetti; e ciò che ‘n sua fede era,
vegg’io or chiaro sì, come tu vedi
ogni contradizione e falsa e vera.
19
Tosto che con la Chiesa mossi i piedi,
a Dio per grazia piacque di spirarmi
l’alto lavoro, e tutto ‘n lui mi diedi;
22
e al mio Belisar commendai l’armi,
cui la destra del ciel fu sì congiunta,
che segno fu ch’i’ dovessi posarmi.
25
Or qui a la question prima s’appunta
la mia risposta; ma sua condizione
mi stringe a seguitare alcuna giunta,
28
perché tu veggi con quanta ragione
si move contr’al sacrosanto segno
e chi ‘l s’appropria e chi a lui s’oppone.
31
Vedi quanta virtù l’ha fatto degno
di reverenza; e cominciò da l’ora
che Pallante morì per darli regno.
34
Tu sai ch’el fece in Alba sua dimora
per trecento anni e oltre, infino al fine
che i tre a’ tre pugnar per lui ancora.
37
E sai ch’el fé dal mal de le Sabine
al dolor di Lucrezia in sette regi,
vincendo intorno le genti vicine.
40
Sai quel ch’el fé portato da li egregi
Romani incontro a Brenno, incontro a Pirro,
incontro a li altri principi e collegi;
43
onde Torquato e Quinzio, che dal cirro
negletto fu nomato, i Deci e ‘ Fabi
ebber la fama che volontier mirro.
46
Esso atterrò l’orgoglio de li Aràbi
che di retro ad Annibale passaro
l’alpestre rocce, Po, di che tu labi.
49
Sott’esso giovanetti triunfaro
Scipïone e Pompeo; e a quel colle
sotto ‘l qual tu nascesti parve amaro.
52
Poi, presso al tempo che tutto ‘l ciel volle
redur lo mondo a suo modo sereno,
Cesare per voler di Roma il tolle.
55
E quel che fé da Varo infino a Reno,
Isara vide ed Era e vide Senna
e ogne valle onde Rodano è pieno.
58
1. «Dopo che Costantino volse l’aquila imperiale
contro il corso del cielo (=spostò la capitale dell’impero da Roma a Bisanzio), che essa aveva seguiìto
dietro l’antico (=Enea), che sposò Lavinia, 4. per
più di duecento anni l’uccello di Dio rimase nella
parte estrema dell’Europa, vicino ai monti, dai quali
in origine uscì. 7. E sotto l’ombra (=tutela) delle sacre penne di lì governò il mondo, passando di mano
in mano (=da un imperatore all’altro) e, cambiando
così, giunse nella mia mano. 10. Fui Cesare
(=imperatore) e son Giustiniano. E, per volere del
primo amore (=lo Spirito Santo) che io sento, tolsi
dalle leggi il troppo ed il vano. 13. Prima che
all’opera [legislativa] fossi intento, credevo che in
Cristo ci fosse un’unica natura, non di più, e di questa fede ero contento. 16. Ma il benedetto Agàpito,
che fu sommo pastore (=papa), con le sue parole mi
raddrizzò verso la vera fede. 19. Io gli credetti. E,
ciò che era nella sua fede, io vedo ora così chiaro,
come si vede che ogni contraddizione ha un termine
falso e l’altro vero. 22. Non appena mossi i piedi
con la Chiesa [nella vera fede], a Dio per grazia
piacque d’ispirarmi il grande lavoro, e mi dedicai
tutto ad esso. 25. Affidai le armi (=il comando
dell’esercito) a Belisario, al quale il favore del cielo
fu così congiunto, che fu segno che io dovessi distogliermi [da quel compito]. 28. Ora qui, alla prima
domanda, si conclude la mia risposta. Ma la natura
di essa mi costringe a far seguire qualche aggiunta,
31. affinché tu veda con quanta ragione (=a torto;
detto in senso ironico) si muovano contro il sacrosanto segno [dell’impero] sia il ghibellino, che se ne
appropria [per interessi di parte], sia il guelfo, che si
oppone ad esso. 34. Considera quanto valore [degli
antichi romani] l’ha reso degno di rispetto, a cominciare dal momento in cui Pallante morì per dargli il
regno. 37. Tu sai che esso fece ad Albalonga la sua
dimora per trecento anni ed oltre, finché i tre [albani] e i tre [romani] combatterono ancora per esso.
40. E tu sai che cosa fece, dal rapimento delle sabine (=da Romolo) al doloroso oltraggio di Lucrezia
(=a Tarquinio il Superbo), ad opera dei sette re, che
vinsero tutt’intorno le genti vicine. 43. Sai quel che
fece, [quando fu] portato dai grandissimi romani
[nelle guerre] contro Brenno, contro Pirro, contro gli
altri prìncipi e contro i governi collegiali (=le repubbliche). 46. Per queste [guerre] Manlio Torquato
e Lucio Quinzio, che dai riccioli trascurati fu
chiamato Cincinnato, i Decii ed i Fabii ebbero la
fama, che io volentieri onoro. 49. Esso atterrò
l’orgoglio degli arabi (=Cartagine), che dietro ad
Annibale passarono le Alpi, dalle quali, o Po, tu discendi. 52. Sotto di esso, ancor giovanetti, ottennero
il trionfo [militare] Scipione l’Africano e Pompeo
Magno; e a quel colle [di Fiesole], sotto il quale tu
nascesti, esso apparve amaro (=perché la città fu distrutta). 55. Poi, avvicinandosi il tempo in cui il cielo volle ricondurre tutto il mondo ad una pace simile
alla sua, Cesare lo impugnò per volere di Roma. 58.
E quel, che esso fece dal Varo fino al Reno (=la
conquista della Gallia) [nelle mani di Cesare], videro l’Isère, la Loira e la Senna e ogni valle, delle cui
acque il Rodano è pieno. 
Divina commedia. Paradiso, a cura di Pietro Genesini 27
Quel che fé poi ch’elli uscì di Ravenna
e saltò Rubicon, fu di tal volo,
che nol seguiteria lingua né penna.
61
Inver’ la Spagna rivolse lo stuolo,
poi ver’ Durazzo, e Farsalia percosse
sì ch’al Nil caldo si sentì del duolo.
64
Antandro e Simeonta, onde si mosse,
rivide e là dov’Ettore si cuba;
e mal per Tolomeo poscia si scosse.
67
Da indi scese folgorando a Iuba;
onde si volse nel vostro occidente,
ove sentia la pompeana tuba.
70
Di quel che fé col baiulo seguente,
Bruto con Cassio ne l’inferno latra,
e Modena e Perugia fu dolente.
73
Piangene ancor la trista Cleopatra,
che, fuggendoli innanzi, dal colubro
la morte prese subitana e atra.
76
Con costui corse infino al lito rubro;
con costui puose il mondo in tanta pace,
che fu serrato a Giano il suo delubro.
79
Ma ciò che ‘l segno che parlar mi face
fatto avea prima e poi era fatturo
per lo regno mortal ch’a lui soggiace,
82
diventa in apparenza poco e scuro,
se in mano al terzo Cesare si mira
con occhio chiaro e con affetto puro;
 85
ché la viva giustizia che mi spira,
li concedette, in mano a quel ch’i’ dico,
gloria di far vendetta a la sua ira.
88
Or qui t’ammira in ciò ch’io ti replìco:
poscia con Tito a far vendetta corse
de la vendetta del peccato antico.
91
E quando il dente longobardo morse
la Santa Chiesa, sotto le sue ali
Carlo Magno, vincendo, la soccorse.
94
Omai puoi giudicar di quei cotali
ch’io accusai di sopra e di lor falli,
che son cagion di tutti vostri mali.
97
L’uno al pubblico segno i gigli gialli
oppone, e l’altro appropria quello a parte,
sì ch’è forte a veder chi più si falli.
100
Faccian li Ghibellin, faccian lor arte
sott’altro segno; ché mal segue quello
sempre chi la giustizia e lui diparte;
103
e non l’abbatta esto Carlo novello
coi Guelfi suoi, ma tema de li artigli
ch’a più alto leon trasser lo vello.
106
Molte fiate già pianser li figli
per la colpa del padre, e non si creda
che Dio trasmuti l’arme per suoi gigli!
109
Questa picciola stella si correda
di buoni spirti che son stati attivi
perché onore e fama li succeda:
112
e quando li disiri poggian quivi,
sì disviando, pur convien che i raggi
del vero amore in sù poggin men vivi.
115
Ma nel commensurar d’i nostri gaggi
col merto è parte di nostra letizia,
perché non li vedem minor né maggi.
118
61. Quel che fece, dopo che [con Cesare] uscì da
Ravenna e passò il Rubicone, fu opera così vasta ed
estesa, che non la seguirebbero né la lingua né la
penna. 64. Esso rivolse l’esercito [di Cesare] verso
la Spagna, poi verso Durazzo e colpì così duramente
a Fàrsalo, che [persino] sul caldo Nilo (=in Egitto) si
sentì del dolore (=l’uccisione di Pompeo Magno).
67. Esso rivide [la città di] Antandro e il [fiume]
Simeonta, da dove [con Enea] si mosse, e il luogo in
cui Ettore giace [sepolto]. E poi si scosse (=riprese il
volo) con danno di Tolomeo [che perse il regno
d’Egitto]. 70. Dall’Egitto scese veloce come una
folgore su Giuba [re della Mauritania], quindi volse
nel vostro occidente, dove sentiva la tromba di guerra dei pompeiani. 73. Di quel, che fece con
l’imperatore seguente (=Ottaviano Augusto), Bruto è
testimone con Cassio all’inferno, e Modena e Perugia furono dolenti. 76. Ne piange ancora la trista
Cleopatra, che, fuggendogli davanti, prese la morte
immediata e atroce dal serpente velenoso. 79. Con
costui corse fino al Mar Rosso; con costui pose il
mondo in tanta pace, che fu chiuso il tempio di Giano. 82. Ma ciò che il segno, che mi fa parlare, aveva
fatto prima e che avrebbe fatto poi per la società
umana, che è sottoposta ad esso, 85. appare di poco
conto e oscuro (=senza gloria), se si guarda con
l’occhio chiaro e con il cuore libero [da passioni ciò
che fece] in mano al terzo imperatore (=Tiberio),
88. perché la giustizia [sempre] viva, che m’ispira,
gli concesse, in mano a quel che io dico (=Tiberio),
la gloria di fare [giusta] vendetta alla sua ira [per il
peccato originale]. 91. Ora qui meravìgliati di ciò
che ripeto: dopo, con Tito, corse a far [giusta] vendetta della vendetta del peccato antico. 94. E,
quando il dente longobardo morse la santa Chiesa,
sotto le sue ali Carlo Magno vincendo la soccorse.
97. Ormai puoi giudicare di quelli, che io accusai
più sopra, e dei loro errori, che sono la causa di tutti
i vostri mali. 100. I guelfi oppongono i gigli gialli
[di Francia] al simbolo dell’impero; i ghibellini si
appropriano di quel simbolo [per farne un simbolo]
di partito, così che è difficile vedere chi sbaglia di
più. 103. Facciano i ghibellini, facciano la loro attività [politica] sotto un altro segno, perché segue
sempre male quel segno colui che lo separa dalla
giustizia. 106. E non l’abbatta questo nuovo re Carlo II d’Angiò con i suoi guelfi, ma abbia timore degli artigli, che tolsero l’orgoglio a leoni (=sovrani)
più potenti. 109. Molte volte già piansero i figli per
la colpa del padre, e non si creda che Dio cambi le
armi (=il simbolo dell’impero) con i suoi gigli! 112.
Questa piccola stella (=Mercurio) si adorna dei buoni spiriti, che sono stati attivi e che perciò hanno lasciato onore e fama sulla terra. 115. Quando i desideri poggiano qui, deviando così [da Dio], allora i
raggi del vero amore devono rivolgersi meno intensi
verso l’alto. 118. Ma una parte della nostra letizia
consiste nel veder commisurate le ricompense con il
merito, perché non le vediamo né minori né maggiori. 
Divina commedia. Paradiso, a cura di Pietro Genesini 28
Quindi addolcisce la viva giustizia
in noi l’affetto sì, che non si puote
torcer già mai ad alcuna nequizia.
121
Diverse voci fanno dolci note;
così diversi scanni in nostra vita
rendon dolce armonia tra queste rote.
124
E dentro a la presente margarita
luce la luce di Romeo, di cui
fu l’ovra grande e bella mal gradita.
127
Ma i Provenzai che fecer contra lui
non hanno riso; e però mal cammina
qual si fa danno del ben fare altrui.
130
Quattro figlie ebbe, e ciascuna reina,
Ramondo Beringhiere, e ciò li fece
Romeo, persona umìle e peregrina.
133
E poi il mosser le parole biece
a dimandar ragione a questo giusto,
che li assegnò sette e cinque per diece,
136
indi partissi povero e vetusto;
e se ‘l mondo sapesse il cor ch’elli ebbe
mendicando sua vita a frusto a frusto,
139
assai lo loda, e più lo loderebbe”. 142
121. Così la viva giustizia [di Dio] addolcisce il desiderio [di beatitudine], tanto che non può mai essere volto ad alcun atteggiamento d’invidia. 124. Voci
diverse fanno dolci note, così diversi gradi [di beatitudine] nella nostra condizione producono una dolce
armonia tra questi cieli. 127. E dentro questa margherita (=Mercurio) risplende la luce di Romeo di
Villanova, del quale l’opera grande e bella fu mal
gradita. 130. Ma i baroni di Provenza, che operarono contro di lui [calunniandolo], non hanno riso,
[poiché caddero sotto gli angioini]. Perciò cammina
(=agisce) male chi considera dannoso [per sé] il ben
fare degli altri. 133. Quattro figlie ebbe [il conte]
Raimondo Berengario, e ciascuna divenne regina.
Ciò gli fece (=gli fu ottenuto da) Romeo, persona
umile e straniera. 136. E poi le parole ingiuste [dei
cortigiani invidiosi] lo spinsero a chiedere i conti a
questo giusto, che gli consegnò sette più cinque al
posto di dieci. 139. Quindi se ne partì povero e vecchio. E, se il mondo sapesse la forza d’animo che
egli ebbe nel mendicare la sua vita a tozzo a tozzo,
142. molto lo loda, e di più lo loderebbe.»
I personaggi
Flavio Valerio Costantino il Grande (280-337) è
imperatore dal 306. Con l’editto di Milano (213)
pone fine alle persecuzioni contro i cristiani, concede loro la libertà religiosa ed anzi fa del cristianesimo la religione di Stato. Partecipa personalmente al
concilio di Nicea (325) e reprime con ferocia l’eresia donatista. Nel 326 sposta la capitale dell’Impero
da Roma a Bisanzio, poi Costantinopoli (oggi Istanbul). Trasforma l’Impero romano in romano-cristiano, e la monarchia in potere assoluto di origine divina. Si converte al cristianesimo poco prima di morire. Dante lo colloca nel cielo di Giove (Pd XX, 55-
60), ma lo ritiene responsabile di aver spostato la
capitale contr’al corso del ciel e di aver donato al
papa la città di Roma e i territori circostanti, dando
inizio al potere temporale della Chiesa (If XIX, 115-
117).
Giustiniano (482-565) diventa imperatore dell’impero romano d’oriente nel 527. Grazie a valenti collaboratori riforma l’amministrazione statale e riorganizza l’esercito. Riconquista l’Africa ai vandali
(532-34); l’Italia agli ostrogoti (535-53); e parte
della Spagna ai visigoti (554). La guerra grecogotica provoca gravi distruzioni nella penisola.
L’Italia è conquistata, ma resta soltanto per pochi
anni sotto l’impero d’oriente: nel 569 la parte settentrionale è conquistata dai longobardi, che si spingono anche verso i territori pontifici. Fa costruire la
basilica di Santa Sofia a Costantinopoli, di San Vitale e di Sant’Apollinare in Classe a Ravenna. La
sua opera maggiore è il Corpus juris civilis justinianei (529-534), che raccoglie e risistema in un
corpo omogeneo tutte le leggi e i senato consulti romani.
Pallante, Romolo, Tarquinio, Orazi e Curiazi, C.
Giulio Cesare, Ottaviano Augusto ecc. sono i personaggi più significativi della storia di Roma.
Cleopatra, regina d’Egitto, si allea con Antonio
contro Ottaviano. Quando Ottaviano sconfigge Antonio, si suicida (30 a.C.).
Carlo II d’Angiò (1285-1308) succede al padre
Carlo I sul trono del regno di Napoli.
Romeo di Villanova (1170ca.-1250) è ministro e
gran siniscalco di Raimondo Beringhieri (o Berengario) IV, ultimo duca di Provenza. Per il conte riconquista Nizza e soprattutto assicura matrimoni
vantaggiosi alle quattro figlie, che sposano quattro
sovrani: Luigi IX, re di Francia; Enrico III, re d’Inghilterra; Riccardo di Cornovaglia, re di Germania;
Carlo I d’Angiò, re di Sicilia. L’ultima va in sposa a
Carlo I d’Angiò, quando il conte è ormai morto. Al
marito porta in dote la Provenza. Quella delle sue
umili origini e della vecchiaia vissuta in povertà è
una leggenda di poco posteriore alla sua morte.
Commento
1. Il canto ha una struttura molto semplice: Giustiniano traccia la storia dell’Impero, che si sviluppa
sotto la supervisione della Provvidenza divina. Infine racconta la storia di Romeo di Villanova, che,
calunniato dai cortigiani presso il suo datore di lavoro, presenta il resoconto e se ne va a mendicare un
pezzo di pane. La storia dell’Impero incomincia con
Enea, che fugge da Troia. Ha l’inizio vero e proprio
con Giulio Cesare ed Ottaviano Augusto, i fondatori
dell’Impero. Ha un momento particolarmente significativo con la distruzione di Gerusalemme ad opera
di Tito e con la dispersione degli ebrei. Prosegue
con l’infelice decisione dell’imperatore Costantino
di spostare la capitale dell’Impero da Roma a Bisanzio. Riprende con Carlo Magno. E si conclude
con l’invettiva dell’imperatore contro guelfi e ghibellini dei tempi di Dante.
1.1. La storia dell’Impero s’interseca però con la
storia della Chiesa, l’altra istituzione voluta da Dio: 
Divina commedia. Paradiso, a cura di Pietro Genesini 29
Ottaviano Augusto fa chiudere il tempio di Giano
poiché l’Impero è pacificato (è sottinteso che sotto
di lui nasce Gesù Cristo); Tito punisce gli uccisori
di Cristo; Carlo Magno accorre in aiuto della Chiesa
contro i longobardi. Alla storia della Chiesa erano
stati dedicati altri canti, in particolare Pg XXXII:
Beatrice la presenta in sette riquadri, che si allacciano all’Apocalisse di san Giovanni.
2. Giustiniano, come tutti i personaggi che cita, non
è attore né protagonista della storia. È soltanto lo
strumento della Provvidenza. Il vero attore è la
Provvidenza divina, che usa gli uomini per i suoi fini superiori, metastorici. La storia umana quindi ha
un supervisore, che è Dio stesso o quella sua emanazione che è la Provvidenza. La visione della storia
pagana, che Dante mette in bocca all’imperatore,
permette di capire perché il mondo cristiano ha ritenuto fin dai primi secoli che ci fosse continuità tra
mondo pagano e mondo cristiano: non si poteva distruggere la ricchezza della cultura pagana, il cristianesimo era venuto semplicemente a completarla,
portando la fede e integrandola con la fede. Tutto
ciò succede una volta che sono passati i primi decenni di duro scontro fra valori romani e valori cristiani. E sarebbe dovuto succedere inevitabilmente,
una volta che gli intellettuali pagani si convertivano
alla nuova fede: non potevano assolutamente dimenticare la loro cultura. In tal modo l’enorme patrimonio della cultura pagana confluisce in quella cristiana. E gli stessi Vangeli sono letti in termini filosofici, cioè in termini pagani... Anzi, caduto l’impero
romano d’occidente, tocca alla Chiesa il compito di
riempire lo spazio lasciato libero dallo Stato e garantire l’incolumità della popolazione dalle aggressioni dei barbari invasori. Un compito svolto molto
bene: verso il 500 sorge e si diffonde la civiltà e la
cultura dei monasteri e la visione della vita di san
Benedetto da Norcia: «Prega e lavora». La Chiesa
plasma con i suoi valori l’Europa fin dopo il Mille,
quando la società si riprende. E anche nei secoli
successivi, senza che gli Stati nazionali (1050-1492)
riescano o vogliano farle concorrenza.
3. Dante dedica a C. Giulio Cesare, che considera il
fondatore dell’Impero, ben 18 versi (vv. 55-72). A
Bartolomeo e a Cangrande della Scala, signori di
Verona, che lo ospitano, rispettivamente 6 e 18 (Pd
XVII, 70-75 e 76-93); alla famiglia Malaspina, che
ugualmente lo ospita, 12 (Pg VIII, 121-132). La
conquista della Gallia è vista positivamente: Cesare
conquista e pacifica l’Europa, così che l’impero possa garantire la pace (con Augusto il tempio di Giano
è chiuso). Gli uccisori di Cesare, Bruto e Cassio, sono condannati ad essere maciullati con Giuda, traditore di Cristo, dallo stesso Lucifero, nelle sue tre
bocche (If XXXIV, 61-69).
4. Tito, distruggendo Gerusalemme, fa «giusta vendetta del peccato antico», cioè punisce giustamente
l’antico crimine. L’imperatore ripete due volte la
frase (vv. 90 e 93). Fin dai primi secoli d.C. sorge
una questione teologica: Gesù Cristo era uomo o Dio? La differenza aveva conseguenze pratiche immense: nel primo caso gli ebrei avevano ucciso soltanto un uomo; nel secondo caso avevano ucciso lo
stesso Dio. Il primo era un peccato veniale, ma il secondo era mortale. Dovevano essere puniti ed espiare la loro colpa. Perciò fu giusto che Tito distruggesse il tempio e la città di Gerusalemme (70 d.C.).
Gli ebrei potevano dire che di fatto essi avevano soltanto condannato Gesù Cristo, che non avevano eseguito la condanna, che egli era andato contro le leggi romane e contro le loro leggi, affermando di essere il Messia. Potevano anche dire che era stato assegnato loro questo – ingrato – compito fin dall’eternità e che perciò non erano responsabili di quanto
era successo. Potevano anzi aggiungere che, se essi
non l’avessero condannato, non si sarebbe riaperto il
dialogo con Dio. O potevano rovesciare la questione: se essi non facevano uccidere Gesù Cristo dai
romani, sarebbero stati forse accusati di non avere
permesso la nuova alleanza tra Dio e gli uomini? E
poi continuare: era stato Dio a volersi incarnare; che
colpa ne avevano essi? E, comunque, per loro Gesù
Cristo era un imbroglione: stanno ancora aspettando
pazientemente il Messia. Sta di fatto che i cristiani
li ritengono colpevoli di lesa divinità, di deicidio, e
li trattano di conseguenza. I romani, che hanno eseguito la sentenza di morte, sono invece ritenuti non
responsabili: sono semplici esecutori di un giudizio
di condanna pronunciato da altri. Gli ebei quindi
sono i mandanti dell’omicidio. Dante – come tutto il
Medio Evo – ritiene giusta la condanna. Già prima
di lui i crociati si erano proposti di andare a punire
coloro che avevano ucciso Gesù Cristo (1097). Se
non li trovavano, si accontentavano di punire i loro
immediati discendenti. Erano passati 1.063 anni, ma
la colpa e la punizione non erano andate in prescrizione...
4.1. Tutto ciò mostra la solidalità della colpa e della conseguente punizione. Coloro che avevano materialmente condannato Gesù Cristo erano soltanto
il gran sacerdote e il sinedrio. Il popolo era stato
senz’altro strumentalizzato e istigato. Quindi soltanto il gran sacerdote ed il sinedrio dovevano essere
responsabili e colpevoli della condanna. Ma il giudizio dei posteri è implacabile: tutti sono colpevoli
e tutti devono pagare. Fino alla fine dei secoli.
4.2. Si tratta di un errore di logica, più precisamente, di logica giuridica? Niente affatto, nessun errore: in logica una caratteristica si trasmette in tutti i
passaggi successivi; e nel Genesi (3, 1-24) la colpa
di Adamo ed Eva si trasmette ai figli, che non sono
colpevoli ma che sono figli di quei genitori, perciò
ereditano le loro caratteristiche, quali che siano. La
colpa dei genitori è ereditaria come il contenuto di
un testamento o come il codice genetico. Nessuno ha
niente da obiettare sul carattere ereditario dei geni;
e sulle caratteristiche che riceve, contro la sua volontà, dai genitori e dalla stirpe. Invece è un fatto
eccezionale e del tutto incongruo che si possa respingere un’eredità se i debiti superano i crediti: i
creditori sarebbero danneggiati, e ciò non è giusto
(O forse peggio per loro che si sono fidati e si sono
fatti buggerare?). Un padre potrebbe far debiti per sé
o anche per i figli, tanto avrebbero – lui e loro –
questa scappatoia per farla franca... 
Divina commedia. Paradiso, a cura di Pietro Genesini 30
4.3. Nel caso del Genesi poi il giudice che condanna Adamo ed Eva non è un giudice qualsiasi, è lo
stesso Dio, che è somma potestà, somma sapienza e
primo amore (If III, 5-6). La Bibbia però ribadisce
più volte l’idea che le colpe dei padri ricadano sui
figli: Es 20, 5; e Lam 5, 7.
4.4. Sùbito dopo Giustiniano ribadisce il concetto
(vv. 109-110): i discendenti di Carlo II pagheranno
per le colpe paterne. Il caso degli ebrei non è unico.
4.5. Dante punisce nell’inferno Caifa, il suocero
Anna e gli altri membri del sinedrio, che hanno condannato Gesù Cristo (If XXIII, 109-123). Li mette
tra gli ipocriti. Gli ipocriti sono chiusi in una cappa
di piombo e sono condannati a camminare. Essi invece sono crocifissi su una croce posta per terra sul
percorso degli ipocriti, che li calpestano ogni volta
che passano. La legge del contrappeso è rispettata:
hanno crocifisso ed ora sono crocifissi; hanno disprezzato ed ora sono disprezzati.
5. La punizione degli ebrei da parte di Tito, che
Dante considera giusta, si presta a due ordini di osservazioni: a) gli ebrei vanno puniti, anche se non
sapevano di uccidere Dio, vanno puniti perché non
si può lasciare una colpa impunita; ciò vale per gli
ebrei come per i colpevoli di altri reati; la giustizia
va applicata in ogni caso, perché essa è la condizione imprescindibile della vita civile (presso il mondo
antico ma anche nel mondo moderno vale il principio che ignorantia legis non est excusatio); b) la
colpa dei padri ricade sui figli, come dice la Bibbia,
perciò è giusto che paghino sia i diretti uccisori di
Cristo, sia gli ebrei al tempo di Tito, sia gli ebrei di
tutti i tempi. Insomma secondo la visione antica e
medioevale della giustizia esiste una solidalità nella
colpa e nella pena. Il motivo di questa solidalità è
fondato e comprensibile, ed è legato alla concezione
della famiglia: nel mondo antico e medioevale non
esiste l’individuo, esiste soltanto la famiglia, la
gens, la tribù, e l’individuo non agisce mai a suo
nome, per sé, ma quale componente del suo gruppo.
Le sue colpe o i suoi meriti diventano quindi colpe e
meriti del gruppo a cui appartiene. D’altra parte il
gruppo è responsabile e deve controllare l’operato
dell’individuo: è impensabile che l’individuo agisca
di testa sua. Perciò il gruppo è colpevole dei crimini
dell’individuo.
5.1. Oggi invece l’individuo vive staccato dal gruppo ed è perciò – apparentemente – responsabile delle sue azioni. Egli però è sottratto alla responsabilità
per le sue azioni, perché esse – si dice – sono condizionate dall’ambiente sociale in cui vive. È quindi
responsabile l’ambiente. Tuttavia l’ambiente sociale
non è materialmente punibile: non ha commesso
l’azione, è indeterminato e quantitativamente è meno responsabile dell’individuo. Perciò il reato resta
impunito e la società è danneggiata. In particolare è
danneggiato l’individuo, che ha subìto il reato del
primo. Così la giustizia resta disattesa e la non punibilità incrementa i reati.
6. Romeo di Villanova ottiene il massimo per il suo
datore di lavoro e da questi ottiene il minimo, cioè
niente, anzi meno di niente: in vecchiaia, quindi
quando è più bisognoso, deve andarsene dalla corte
e mendicare un pezzo di pane. Non può più restare,
neanche dimostrando che si è comportato bene: il
datore di lavoro ha creduto agli altri cortigiani, pertanto il rapporto di reciproca fiducia si è interrotto.
Le dimostrazioni provengono dalla ragione, non dal
cuore, perciò non sono mai del tutto persuasive. Ma
poi, anche se in ritardo, tutti riconoscono la sua rettitudine. Il giusto che è calunniato per il suo comportamento e che perciò subisce ingiustizia è uno
dei motivi che più hanno successo nel Medio Evo. Il
motivo del successo è facile da intuire: gli ascoltatori s’identificavano prima nel giusto calunniato ingiustamente e poi nel giusto che riceveva un riconoscimento postumo del suo buon comportamento.
6.1. I medioevali andavano pazzi per queste storie,
che proiettavano sui personaggi che acquistavano
una certa fama. Il caso di Romeo è significativo: gli
vengono manipolate sia le origini (gli sono attribuite
umili origini), sia la vecchiaia (deve andarsene a
mendicare un tozzo di pane, quando ne ha più bisogno e quando incontra più difficoltà). Tra i due estremi manipolati, e con questi contrastante, essi ponevano un comportamento onesto e disinteressato,
totalmente dedito alla persona, che poi ricambiava
con il male il bene ottenuto. La colpa però non era
di questa persona, ma di coloro che vivevano a fianco del malcapitato, i quali erano invidiosi delle sue
capacità e della sua dedizione.
6.2. Romeo di Villanova rimanda a Pier delle Vigne, che è calunniato dagli altri cortigiani e che perciò commette un atto ingiusto – il suicidio – contro
se stesso, che era giusto (If XIII, 55-78). Dante celebra lo Stato, l’imperatore, la vita nelle corti, ma è
capace di osservare anche gli aspetti negativi di tale
vita. E in un modo o nell’altro li indica, insistendo
però non sui colpevoli, ma sui colpiti, su coloro che
sono danneggiati, per sottolinearne la grandezza morale o la capacità di sopportare pazientemente le calunnie subìte. Queste storie di buone azioni, contraccambiate con sventure provocavano l’identificazione dei lettori o degli ascoltatori.
7. Dante celebra l’Impero perché l’Impero è necessario. A causa del peccato originale l’uomo ha la volontà indebolita, perciò non è più capace di raggiungere da solo i fini che Dio ha stabilito per lui.
Ha bisogno di due guide: l’Impero che lo conduce
alla salvezza e alla felicità terrena, assicurandogli
pace e giustizia sociale, e la Chiesa che lo conduce
alla salvezza e alla felicità ultraterrena. Impero e
Chiesa sono quindi due istituzioni necessarie, perciò
positive. E, se l’Impero è stato voluto da Dio, la storia umana deve avere un filo conduttore, anch’esso
voluto da Dio. Per questo motivo Giustiniano (e,
dietro a lui, Dante) fa la storia dell’Impero rintracciando in essa il segno della presenza della Provvidenza e considerando strumenti della Provvidenza
tutti i grandi personaggi della storia preromana, romana e barbara, fino al suo tempo. Ben inteso, spesso i segni della Provvidenza sono incomprensibili e
imperscrutabili, perciò l’aquila imperiale dalla Troade giunge nel Lazio e da Roma poi si sposta di
nuovo ad oriente, a Costantinopoli. Oppure nel presente il potere imperiale è nelle mani di personaggi 
Divina commedia. Paradiso, a cura di Pietro Genesini 31
inetti come Enrico VII di Lussemburgo o come quelli di casa d’Asburgo. In questo caso l’uomo – Dante
compreso – deve rassegnarsi e chinare il capo davanti ai disegni di Dio, che egli non può conoscere
né comprendere e che deve soltanto accettare.
8. Giustiniano, che è grande imperatore (quindi un
politico di professione) ed anche grande giurista (ha
raccolto le leggi e i decreti), è la figura più adatta
per fare la storia dell’Impero e soprattutto per svolgere la funzione di giudice dei guelfi e dei ghibellini contemporanei al poeta. La condanna degli uni
come degli altri risulta più forte e più efficace.
9. Pd VI conclude i canti politici: quello dell’Inferno dedicato a Firenze, quello del Purgatorio dedicato all’Italia, questo dedicato all’Impero. Il poeta
affronta i problemi dal piccolo al grande, dalla città
comunale in cui è nato e vissuto, alla comunità più
vasta che deve raccogliere tutte le popolazioni
d’Europa. La situazione che gli appare sotto gli occhi è disastrosa e richiede interventi radicali. Firenze è dilaniata dalle lotte intestine tra i guelfi bianchi
e i guelfi neri (If VI, 58-87). L’Italia è ugualmente
dilaniata dalle fazioni politiche, inoltre è sconvolta
dalla Chiesa che invade il potere politico e dal potere politico che è lontano (Pg VI, 91-117). L’Impero
ormai di fatto non esiste più: gli imperatori tedeschi
hanno poco potere, poco prestigio, sono inetti o si
occupano soltanto della Germania. Perciò il poeta
ne fa la storia e mette in bocca a un grande imperatore del passato parole di durissima condanna verso i
guelfi, che si schierano con la Francia contro l’Impero, e verso i ghibellini, che usano il simbolo imperiale per interessi di parte (Pd VI, 97-111). L’idea
di uno Stato universale (che nella realtà è in crisi,
aggredito dalla Chiesa e dagli Stati nazionali) resiste ed affascina il poeta, che vuole i cristiani uniti
nella fede, ma anche uniti sotto le stesse insegne imperiali. E vuole l’impero anche se vede le miserie
delle corti: Pier delle Vigne è costretto a suicidarsi
(If XIII, 58-75), Romeo di Villanova è costretto ad
andarsene (Pd VI, 133-142). Tuttavia il rinnovamento spirituale, sia politico sia religioso, è vicino:
il poeta ritiene che questo sia la missione che gli è
stata assegnata con il viaggio nell’oltretomba (Pd
XVII, 100-142), che compie per terzo, dopo Enea e
dopo san Paolo (If II, 10-36).
9.1. Il canto rimanda a un canto politico particolare,
il canto L, cioè Pg XVI, il canto di Marco Lombardo, un personaggio che non ha lasciato notizie di sé.
Marco, addolorato, si chiede: «Le leggi son, ma chi
pon mano ad esse?» (v. 97); e quindi indica nella
Chiesa che invade il potere politico e nel potere politico che invade il potere spirituale la causa del disordine nella società: «Soleva Roma, che ‘l buon
mondo feo, Due soli aver, che l’una e l’altra strada
Facean vedere, e del mondo e di Deo. L’un l’altro
ha spento; ed è giunta la spada Col pasturale, e l’un
con l’altro insieme Per viva forza mal convien che
vada; Però che, giunti, l’un l’altro non teme: Se non
mi credi, pon mente a la spiga, Ch’ogn’erba si conosce per lo seme» («Roma, che fece il mondo civile,
era solita avere due soli, che facevano vedere l’una
e l’altra strada, quella del mondo e quella di Dio.
Un sole ha spento l’altro; ed è giunta la spada con il
pastorale; ed il primo, [messo] insieme a viva forza
con il secondo, è destinato a procedere male, poiché, se sono riuniti [nella stessa persona], uno non
teme più l’altro. Se non mi credi, poni mente alla
spiga, poiché ogni erba si riconosce per le [caratteristiche del] seme [che l’ha generata]») (Pg XVI, 106-
114).
9.2. La teoria qui esposta è detta teoria dei due soli.
Essi sono il papa (il pastorale) e l’imperatore (la
spada). Ognuno di essi indicava la strada specifica e
guidava l’uomo. Tra loro non esisteva conflitto, perché ognuno stava al suo posto, non invadeva l’ambito dell’altro e svolgeva il suo compito. Ma – lamenta Marco Lombardo – il papato ha invaso l’ambito
imperiale e non è bene che il papa abbia nelle sue
mani il potere spirituale e quello temporale. Ciò è
contro la natura e dà luogo ad arbitri.
9.3. L’invettiva, dolente, va messa insieme con il
rimprovero che il poeta muove a Costantino: «Ahi,
Costantin, di quanto mal fu matre, Non la tua conversion, ma quella dote (=Roma e i territori circostanti) Che da te prese il primo ricco patre!» («Ahi,
o Costantino, di quanto male fu causa, non la tua
conversione [al cristianesimo], ma quella dote che
da te prese il primo ricco padre, papa Silvestro I!»)
(If XIX, 115-117). Una critica dello stesso tipo si
trova nell’invettiva contro i signori d’Italia nei versi
in cui il poeta se la prende con la Chiesa che ha invaso il potere civile: «Ahi gente che dovresti esser
devota, E lasciar seder Cesare in la sella, Se bene
intendi ciò che Dio ti nota, Guarda come esta fiera è
fatta fella Per non esser corretta da li sproni, Poi che
ponesti mano a la predella» («Ahi, o gente [di Chiesa], che dovresti esser devota e lasciar sedere Cesare
(=l’imperatore) sulla sella, se comprendi bene quello
che Dio ti dice nel Vangelo, guarda come questa
fiera (=il cavallo, cioè l’Italia) è divenuta ribelle,
perché non è [più] guidata con gli sproni, dopo che
tu impugnasti le briglie») (Pg VI, 91-96).
10. La storia dell’Impero qui delineata va confrontata con la storia delle quattro età dell’uomo delineata
in If XIV, 94-120, e con la storia profetica della
Chiesa delineata in Pg XXXII, 106-160. Le tre storie vanno lette simultaneamente e tra loro integrate.
Sulla storia dell’umanità, che è storia di decadenza
da una mitica età dell’oro alla corruzione del presente, il poeta proietta la storia della Chiesa e la storia dell’Impero, le due istituzioni che Dio ha suscitato per permettere all’uomo di conseguire la felicità
terrena e quella ultraterrena.
11. Il canto rimanda alla concerzione della storica
professata dalla Chiesa o dal cristianesimo: la storia
umana è storia di salvezza, dalla crezione del mondo e dei progenitori dell’umanità fino alla fine del
mondo e al giudizio universale; essa è retta dalla divina Provvidenza, poiché gli uomini da soli sono incapaci di raggiungere i fini stabiliti da Dio. Sulla
falsariga di questa visione provvidenziale della storia il mondo laico costruisce la sua visione della storia. Copiare è più facile che creare. Per Vico la storia è paragonabile a una spirale: i momenti successivi riproducono ad un livello più elevato i momenti 
Divina commedia. Paradiso, a cura di Pietro Genesini 32
precedenti; la storia è quindi progresso, ma non lineare. Per gli illuministi (1730-1790) la storia è progresso continuo e inarrestabile; in tal modo essi affermano come inarrestabile e storicamente legittimo
il dominio sociale della borghesia. Per F.W. Hegel
(1770-1831) la storia è il dispiegarsi nel mondo dello Spirito Assoluto, una divinità laica che sostituiva
la divinità del popolino ignorante che credeva alle
favole della religione. Per K. Marx (1818-1883), un
giornalista di second’ordine che si spacciava per rivoluzionario e per economista, la storia era storia di
lotte di classe, che si sarebbe conclusa con la conquista del potere politico da parte del proletariato e
con l’istaurazione di una società senza classi. Insomma il paradiso laico in terra… A. Comte (1798-
1857) era invece su posizioni scientiste: grazie alla
sociologia l’uomo poteva realizzare il terzo stato
della storia umana, quello positivo, dopo lo stato
teologico e quello metafisico. Anche qui una storia
ottimistica e progressiva. Ch. Darwin (1809-1882)
era invece a favore della selezione naturale e
dell’affermazione del più adatto, che riguardavano
sia le piante e gli animali, sia l’uomo. Come diceva
Platone, l’uomo ha bisogno di favole per vivere. E
che siano favole religiose o favole laiche, poco inporta. Senza favole o, con linguaggio più elevato,
senza speranza l’uomo percepirebbe la sua vita come vuota e senza senso. Resta i problema: il pensiero laico moderno, ammesso che esista, esisterebbe
senza le grandi costruzioni filosofiche e teologiche
inalzate dai pensatori cristiani?
12. Il canto ha la stessa struttura di If XXXIII: inizia
in medias res (Giustiniano fa la storia dell’impero) e
continua con argomenti attinenti (le critiche a guelfi
e a ghibellini; e la storia edificante di Romeo di Villanova). Ugualmente If XXXIII inizia in medias res
(il conte Ugolino della Gherardesca racconta la sua
storia) e continua con argomenti attinenti (l’invettiva contro i pisani; l’incontro con frate Alberigo dei
Manfredi che racconta il suo tradimento e quello di
Branca Doria; l’invettiva contro i genovesi).
La struttura del canto è semplice: 1) l’imperatore
Giustiniano tratteggia la storia dell’Impero da Enea
a Giulio Cesare, da Ottaviano Augusto a Tiberio, a
Carlo Magno; poi 2) critica i guelfi (che si oppongono all’Impero) e i ghibellini (che usano il simbolo
dell’Impero per interessi di parte) dei tempi di Dante; infine 3) tesse l’elogio di Romeo di Villanova:
calunniato dai baroni, mostra al conte Raimondo
Berengario di avere sposato le figlie a quattro sovrani e di avere aumentato il patrimonio; 4) poi lascia il
conte, per andare a vivere mendicando un tozzo di
pane.
Divina commedia. Paradiso, a cura di Pietro Genesini 33
Canto VIII
Solea creder lo mondo in suo periclo
che la bella Ciprigna il folle amore
raggiasse, volta nel terzo epiciclo;
1
per che non pur a lei faceano onore
di sacrificio e di votivo grido
le genti antiche ne l’antico errore;
4
ma Dione onoravano e Cupido,
quella per madre sua, questo per figlio,
e dicean ch’el sedette in grembo a Dido;
7
e da costei ond’io principio piglio
pigliavano il vocabol de la stella
che ‘l sol vagheggia or da coppa or da ciglio.
10
Io non m’accorsi del salire in ella;
ma d’esservi entro mi fé assai fede
la donna mia ch’i’ vidi far più bella.
13
E come in fiamma favilla si vede,
e come in voce voce si discerne,
quand’una è ferma e altra va e riede,
16
vid’io in essa luce altre lucerne
muoversi in giro più e men correnti,
al modo, credo, di lor viste interne.
19
Di fredda nube non disceser venti,
o visibili o no, tanto festini,
che non paressero impediti e lenti
22
a chi avesse quei lumi divini
veduti a noi venir, lasciando il giro
pria cominciato in li alti Serafini;
25
e dentro a quei che più innanzi appariro
sonava ‘Osanna’ sì, che unque poi
di riudir non fui sanza disiro.
28
Indi si fece l’un più presso a noi
e solo incominciò: “Tutti sem presti
al tuo piacer, perché di noi ti gioi.
31
Noi ci volgiam coi principi celesti
d’un giro e d’un girare e d’una sete,
ai quali tu del mondo già dicesti:
34
‘Voi che ‘ntendendo il terzo ciel
movete’;
e sem sì pien d’amor, che, per piacerti,
non fia men dolce un poco di quiete”.
37
Poscia che li occhi miei si fuoro offerti
a la mia donna reverenti, ed essa
fatti li avea di sé contenti e certi,
40
rivolsersi a la luce che promessa
tanto s’avea, e “Deh, chi siete?” fue
la voce mia di grande affetto impressa.
43
E quanta e quale vid’io lei far piùe
per allegrezza nova che s’accrebbe,
quando parlai, a l’allegrezze sue!
46
Così fatta, mi disse: “Il mondo m’ebbe
giù poco tempo; e se più fosse stato,
molto sarà di mal, che non sarebbe.
49
La mia letizia mi ti tien celato
che mi raggia dintorno e mi nasconde
quasi animal di sua seta fasciato.
52
Assai m’amasti, e avesti ben onde;
che s’io fossi giù stato, io ti mostrava
di mio amor più oltre che le fronde.
55
Quella sinistra riva che si lava
di Rodano poi ch’è misto con Sorga,
per suo segnore a tempo m’aspettava,
58
1. Il mondo soleva credere con suo pericolo che la
bella ciprigna (=Venere) irraggiasse il folle amore
[dei sensi], girando nel terzo epiciclo (=cielo). 4.
Perciò le genti antiche [avvolte] nell’antico errore
non tributavano soltanto a lei l’onore di sacrifici e di
preghiere votive, 7. ma onoravano anche Dióne e
Cupìdo, quella come sua madre, questo come figlio.
Dicevano che egli sedette in grembo a Didone; 10. e
da costei, dalla quale io faccio iniziare [il mio canto], prendevano il nome della stella, che il sole vagheggia [standole] ora dietro (=alla sera) ora davanti
(=al mattino). 13. Io non mi accorsi di salire in essa,
ma d’esserci dentro mi fece assai fede la mia donna,
che io vidi farsi più bella. 16. E, come in una fiamma si vede una scintilla e come in una voce si distingue la [seconda] voce, quando una è ferma e
l’altra si alza e si abbassa [di nota], 19. così io vidi
in quella luce [di Venere] altre luci (=i beati) muoversi in una danza circolare, correndo [chi] più e
[chi] meno, secondo – io credo – la loro visione interiore [di Dio]. 22. Da una nuvola fredda non discesero vènti, visibili o invisibili, tanto rapidi, che
non apparissero impediti e lenti 25. a chi avesse visto quelle luci divine venire a noi, interrompendo la
danza circolare prima iniziata nel cielo dei Serafini
(=l’empìreo). 28. Dentro a quelle luci, che apparvero per prime, risuonava «Osanna!», così che poi non
fui mai senza (=ebbi sempre) il desiderio di riudirlo.
31. Quindi una luce (=Carlo Martello d’Angiò) si
fece più vicina a noi e cominciò [a parlare] da sola:
«Siamo tutti pronti a compiacerti, affinché tu gioisca di noi. 34. Noi ci muoviamo con i Principati in
un unico giro, in un unico ritmo e in un’unica sete
[di Dio]. Ad essi tu [quand’eri] nel mondo ti rivolgesti dicendo: 37. O voi, che con la sola forza
dell’intelletto muovete il terzo cielo (=Venere). E
siamo così pieni d’amore, che, per compiacerti, non
sarà meno dolce un po’ di quiete». 40. Dopo che i
miei occhi si volsero riverenti alla mia donna ed ella
li fece contenti e sicuri della sua approvazione, 43.
si rivolsero alla luce, che si era tanto promessa, e:
«Deh, chi siete?» disse la mia voce, improntata a
grande affetto. 46. Io vidi l’anima farsi più grande e
più splendente per la nuova allegrezza che si aggiunse alla sua allegrezza, quando parlai! 49. Così
divenuta, mi disse: «Il mondo mi ebbe giù per poco
tempo; e, se questo tempo fosse stato maggiore, molto male non ci sarebbe. 52. La mia letizia mi tiene
celato a te: m’irraggia intorno e mi nasconde come
il baco da seta fasciato dal bozzolo. 55. Mi amasti
molto, e ne avesti bene il motivo, perché, se fossi
stato giù (=sulla terra) [più a lungo], io ti mostravo
del mio amore ben più che le foglie (=anche i frutti).
58. Quella riva sinistra, che è bagnata dal Rodano
dopo che si è mescolato con la Sorga (=la Provenza
meridionale), mi aspettava a suo tempo come signore.
Divina commedia. Paradiso, a cura di Pietro Genesini 34
e quel corno d’Ausonia che s’imborga
di Bari e di Gaeta e di Catona
da ove Tronto e Verde in mare sgorga.
61
Fulgeami già in fronte la corona
di quella terra che ‘l Danubio riga
poi che le ripe tedesche abbandona.
64
E la bella Trinacria, che caliga
tra Pachino e Peloro, sopra ‘l golfo
che riceve da Euro maggior briga,
67
non per Tifeo ma per nascente solfo,
attesi avrebbe li suoi regi ancora,
nati per me di Carlo e di Ridolfo,
70
se mala segnoria, che sempre accora
li popoli suggetti, non avesse
mosso Palermo a gridar: “Mora, mora!”.
73
E se mio frate questo antivedesse,
l’avara povertà di Catalogna
già fuggeria, perché non li offendesse;
76
ché veramente proveder bisogna
per lui, o per altrui, sì ch’a sua barca
carcata più d’incarco non si pogna.
79
La sua natura, che di larga parca
discese, avria mestier di tal milizia
che non curasse di mettere in arca”.
82
“Però ch’i’ credo che l’alta letizia
che ‘l tuo parlar m’infonde, segnor mio,
là ‘ve ogne ben si termina e s’inizia,
85
per te si veggia come la vegg’io,
grata m’è più; e anco quest’ho caro
perché ‘l discerni rimirando in Dio.
88
Fatto m’hai lieto, e così mi fa chiaro,
poi che, parlando, a dubitar m’hai mosso
com’esser può, di dolce seme, amaro”.
91
Questo io a lui; ed elli a me: “S’io posso
mostrarti un vero, a quel che tu dimandi
terrai lo viso come tien lo dosso.
94
Lo ben che tutto il regno che tu scandi
volge e contenta, fa esser virtute
sua provedenza in questi corpi grandi.
97
E non pur le nature provedute
sono in la mente ch’è da sé perfetta,
ma esse insieme con la lor salute:
100
per che quantunque quest’arco saetta
disposto cade a proveduto fine,
sì come cosa in suo segno diretta.
103
Se ciò non fosse, il ciel che tu cammine
producerebbe sì li suoi effetti,
che non sarebbero arti, ma ruine;
106
e ciò esser non può, se li ‘ntelletti
che muovon queste stelle non son manchi,
e manco il primo, che non li ha perfetti.
109
Vuo’ tu che questo ver più ti
s’imbianchi?”.
E io: “Non già; ché impossibil veggio
che la natura, in quel ch’è uopo, stanchi”.
112
Ond’elli ancora: “Or di’: sarebbe il peggio
per l’omo in terra, se non fosse cive?”.
“Sì”, rispuos’io; “e qui ragion non cheggio”.
115
“E puot’elli esser, se giù non si vive
diversamente per diversi offici?
Non, se ‘l maestro vostro ben vi scrive”.
118
61. [Mi aspettava pure] quel corno d’Italia (=il regno di Napoli), che ha come città estreme Bari,
Gaeta e Catona, e [che incomincia] dai punti in cui
il Tronto e il Verde (=Garigliano) sfociano in mare.
64. Mi rifulgeva già sulla fronte la corona di quella
terra, che il Danubio riga dopo che abbandona le rive tedesche (=l’Ungheria). 67. E la bella Sicilia,
che è coperta di caligine tra capo Passero e capo Faro, sopra il golfo [di Catania] che riceve da Euro
(=lo scirocco) la briga maggiore, 70. non a causa del
[gigante] Tifèo ma a causa dello zolfo nascente, avrebbe atteso ancora i suoi re, discendenti attraverso
di me da Carlo I d’Angiò e da Rodolfo d’Asburgo,
73. se il mal governo [degli angioini], che sempre
addolora i popoli soggetti, non avesse spinto Palermo a gridare: “Muoiano, muoiano [i francesi]
(1282)!”. 76. E, se mio fratello Roberto prevedesse
[le conseguenze del malgoverno], fin d’ora fuggirebbe l’avara povertà della Catalogna (=l’avarizia
appresa in Catalogna o dei suoi ministri catalani),
affinché non lo danneggiasse. 79. E veramente bisogna che da parte sua o da parte di altri si provveda
così, che sulla sua barca già caricata [di tasse e di
odio] non si ponga più altro carico. 82. La sua natura, che da antenati liberali discese avara, avrebbe
bisogno di funzionari tali, che non si preoccupassero
di ammassare ricchezze». 85. «Poiché io credo che
la grande letizia, che le tue parole m’infondono, o
signore, là dove ogni bene termina ed inizia (=in
Dio), 88. sia vista da te come la vedo io, essa mi è
più gradita. Ed anche questo ho caro, che tu vedi la
mia letizia guardando in Dio. 91. Mi hai reso lieto,
ed ora allo stesso modo fammi diventar chiaro, poiché con le tue parole mi hai spinto a dubitare, come
può nascer da un dolce seme un frutto amaro.» 94.
Io gli dissi queste parole. Ed egli a me: «Se io posso
mostrarti una verità, a ciò che tu domandi volgerai il
viso come ora volgi le spalle. 97. Il bene (=Dio), il
quale muove ed appaga tutto il regno che tu stai salendo, fa che la sua Provvidenza sia virtù [attiva] in
questi grandi corpi celesti. 100. E nella mente divina, che è in sé perfetta, non si provvede soltanto alle
nature umane, ma ad esse insieme con la loro salvezza. 103. Perciò tutto quanto è lanciato [sulla terra] da quest’arco cade disposto ad un fine prestabilito, così come la freccia è diretta al bersaglio. 106.
Se ciò non fosse, il cielo che tu cammini produrrebbe i suoi effetti così, che non sarebbero arti, ma rovine. 109. E ciò non può essere, se (=poiché) gli intelletti che muovono queste stelle non sono manchevoli e [se] non è manchevole il primo, che non li avrebbe creati perfetti. 112. Vuoi tu che questo vero
ti sia chiarito di più?». Ed io: «No certamente, perché vedo impossibile che la natura venga meno a ciò
(=il fine) che è necessario». 115. Ed egli ancora:
«Ora di’: sarebbe peggio per l’uomo sulla terra, se
non vivesse in società?». «Sì» risposi io; «e qui non
chiedo spiegazione.» 118. «Ed egli potrebbe vivere
in società, se giù non si vivesse [operando ] in modo
diverso [e svolgendo] funzioni diverse? No, se il vostro maestro (=Aristotele) scrive correttamente.» 
Divina commedia. Paradiso, a cura di Pietro Genesini 35
Sì venne deducendo infino a quici;
poscia conchiuse: “Dunque esser diverse
convien di vostri effetti le radici:
121
per ch’un nasce Solone e altro Serse,
altro Melchisedèch e altro quello
che, volando per l’aere, il figlio perse.
124
La circular natura, ch’è suggello
a la cera mortal, fa ben sua arte,
ma non distingue l’un da l’altro ostello.
127
Quinci addivien ch’Esaù si diparte
per seme da Iacòb; e vien Quirino
da sì vil padre, che si rende a Marte.
130
Natura generata il suo cammino
simil farebbe sempre a’ generanti,
se non vincesse il proveder divino.
133
Or quel che t’era dietro t’è davanti:
ma perché sappi che di te mi giova,
un corollario voglio che t’ammanti.
136
Sempre natura, se fortuna trova
discorde a sé, com’ogne altra semente
fuor di sua region, fa mala prova.
139
E se ‘l mondo là giù ponesse mente
al fondamento che natura pone,
seguendo lui, avria buona la gente.
142
Ma voi torcete a la religione
tal che fia nato a cignersi la spada,
e fate re di tal ch’è da sermone;
145
onde la traccia vostra è fuor di strada”. 148
121. Così venne argomentando fino a questo punto;
poi concluse: «Dunque è necessario che le radici
delle vostre azioni siano diverse. 124. Perciò uno
nasce Solone (=legislatore) e un altro Serse (= guerriero), un altro Melchisedech (=sacerdote) e un altro
quello che (=Dedalo, cioè artefice), volando per aria, perse il figlio. 127. La natura [attiva] delle sfere
celesti, che imprime, come il sigillo sulla cera, le
varie attitudini negli uomini, fa bene la sua opera,
ma non distingue una famiglia dall’altra. 130. Di
qui avviene che fin dal concepimento Esaù si allontani da Giacobbe, e Romolo nasca da un padre così
oscuro, che si attribuisce a Marte [la paternità]. 133.
La natura generata (=i figli) farebbe [quindi] il suo
cammino sempre simile ai generanti (=i padri; cioè:
i figli sarebbero sempre simili ai padri), se non intervenisse la Provvidenza divina. 136. Ora ciò che ti
era dietro (=nascosto, ignoto) ti è davanti; ma, affinché tu sappia che la tua presenza mi è gradita, voglio aggiungere un corollario. 139. Sempre la natura, se trova la fortuna discorde da sé, come ogni altro seme [gettato] fuori del terreno adatto, dà cattivi
risultati. 142. E, se il mondo laggiù facesse attenzione alle inclinazioni, che la natura pone [in ogni
uomo], seguendo tali inclinazioni avrebbe gente capace. 145. Voi invece spingete a farsi religioso chi è
nato per cingere la spada e fate sovrano chi è nato
per far prediche. 148. Perciò il vostro comportamento è sbagliato».
I personaggi
Venere (la greca Afrodìte), figlia di Dione e di
Zeus, è la dea della bellezza, della fecondità e
dell’amore. È detta Ciprigna, perché è particolarmente adorata nell’isola di Cipro. Secondo gli antichi essa irradiava l’amore sensuale dal pianeta che
era inserito nella terza sfera cristallina, appunto il
cielo di Venere.
Cupìdo è uno dei due figli di Venere, l’altro è Amore. Amore è il dio del sentimento puro e spirituale,
Cupido è il dio del folle amore. Nell’Eneide (I,
685-688) Cupìdo si siede in grembo a Didone sotto
l’aspetto di Ascanio, figlio di Enea, e le istilla nel
cuore il folle amore.
Carlo Martello d’Angiò (1271-1295) è figlio di
Carlo II d’Angiò e di Maria d’Ungheria. Nel 1287
sposa Clemenza d’Asburgo, figlia dell’imperatore
Rodolfo I. Nel 1284, quando il padre cade prigioniero degli aragonesi, dal nonno Carlo I è nominato
erede al trono. Nel 1290 muore Ladislao IV, re
d’Ungheria. Egli è pretendente al trono, ma il riconoscimento della sua sovranità è molto contrastato.
Nel marzo del 1294 è a Firenze per una ventina di
giorni. Qui è accolto con grandi onori. Dante lo incontra in questa occasione.
Tifèo, uno dei giganti, è fulminato da Zeus e sotterrato sotto la Sicilia. I suoi sbuffi provocano il fumo
dell’Etna. Dante vuole correggere la spiegazione
mitologica di Ovidio, Metam.V, 346-356.
Solone elabora le leggi di Atene (640ca.-560ca. a.
C.); Serse (519-465 a.C.) è un re persiano che invade la Grecia (490 a.C.); Melchisedech è re di Gerusalemme e gran sacerdote del popolo ebreo (Gn 14,
18-20).
Dedalo, imprigionato da Minosse, re di Creta, nel
labirinto che egli stesso ha costruito, tenta la fuga
costruendosi un paio di ali con cera e piume di uccello. Il figlio Icaro, inebriato dal volo, si avvicina troppo al sole, che scioglie la cera. Precipita in
mare e muore.
Esaù e Giacobbe sono due fratelli gemelli, figli di
Isacco, ma hanno un aspetto fisico e un carattere
completamente diversi (Gn 25).
Romolo e Remo sono due fratelli gemelli, nati da
genitori sconosciuti. Sono abbandonati in una cesta
sul Tevere, sono salvati e nutriti da una lupa. Da adulti fondano Roma (753 a.C.). Romolo uccide poi
Remo, che aveva disubbidito a una legge. Essi hanno un carattere completamente diverso. Romolo
compie imprese così straordinarie, che gli stessi antichi si stupiscono e ritengono impossibile che da un
padre oscuro potesse nascere un figlio così valoroso.
Perciò gli attribuiscono un’origine divina.
Commento
1. L’inizio, molto elaborato sul piano letterario e
pieno di riferimenti mitologici, alza il tono del canto
(vv. 1-12). Ciò succede anche in molti altri casi. Ad
esempio in If XXX («Nel tempo che Iunone era
crucciata...»), Pg IX («La concubina di Titone antico...») e Pd XVII («Qual venne a Climenè, per accertarsi...»). La mitologia classica viene fatta rivivere e adoperata per alzare il tono poetico del canto.
Ciò succede anche nel corso di uno stesso canto.
Divina commedia. Paradiso, a cura di Pietro Genesini 36
2. Carlo Martello d’Angiò faceva incetta di corone.
Dante non ha niente da ridire in proposito. Quello è
il suo mondo, anche se egli ne vede chiaramente i
difetti e fa uso di parole dure nei confronti dei sovrani, compreso il fratello di Carlo Martello. Il fatto
è che il poeta non ha mai tradito né ha mai voluto
tradire le sue origini di appartenente alla piccola
nobiltà, pur vedendo la vittoriosa avanzata delle arti
minori, che escludono dal potere nobili e magnati e
che negli Ordinamenti di giustizia – riveduti – di
Giano della Bella (1294) aprono soltanto un piccolo
spiraglio alla piccola nobiltà decaduta, a condizione
che s’iscriva ad un’arte. E di questa classe continua
a professare i valori tradizionali come la liberalità e
la prodezza, come risulta anche nell’incontro con
Corrado Malaspina (Pg VIII, 109-139), per quanto
radicalmente contrastanti con il mondo degli affari e
dell’economia borghese, in rapidissima espansione.
3. Dante coglie il problema dell’ereditarietà e lo interpreta in un contesto provvidenziale: la Provvidenza – la natura attiva delle sfere celesti – manda
sulla terra tutte le capacità di cui la società umana
ha bisogno per funzionare correttamente. E quindi ci
sono le condizioni per una vita sociale giusta e ordinata. Nella realtà le cose però vanno male. Se ciò
succede, la colpa è degli uomini, che non fanno un
uso razionale delle risorse, cioè che piegano le risorse ad usi contrastanti con quelli a cui sono predestinate. In Pd XV, 97-129, il poeta fa tratteggiare al
trisavolo Cacciaguida la città ideale: la Firenze di
due secoli prima, che viveva in pace, era sobria e
pudìca e i cui cittadini non abbandonavano le mogli
per andare in Francia a commerciare. In questo canto traccia sinteticamente quali devono essere le funzioni e quindi le classi sociali: i politici, i militari,
gli ecclesiastici e infine gli artigiani (vv. 124-126).
Insomma si tratta di una società profondamente tradizionale, in cui si trova a suo agio Carlo Martello
(e lo stesso poeta). La società fiorentina, italiana ed
europea di fine Trecento è invece una società molto
più complessa, in cui gli artigiani e i commercianti
fanno sentire tangibilmente la loro presenza e il loro
potere. Il fiorino conquista l’Europa e gli Ordinamenti di giustizia di Giano della Bella (1294) costringono le forze tradizionali (nobili e magnati) ad
iscriversi a un’arte, se vogliono partecipare alla vita
politica.
4. Il problema dell’ereditarietà emerge come un fatto empirico sorprendente, che colpisce l’attenzione e
la curiosità degli uomini: Esaù e Giacobbe sono figli
dello stesso padre Isacco, eppure sono totalmente diversi per aspetto fisico e per carattere (caso tratto
dalla Bibbia). Romolo e Remo sono fratelli gemelli,
eppure sono totalmente diversi, tanto che sono fatti
discendere da una divinità, Marte, poiché soltanto
una divinità può aver trasmesso le sue capacità a
Romolo (caso tratto dalla storia romana). I due esempi che fanno riflettere sono tratti indifferentemente dalla Bibbia e dalla storia romana, come succede in molti altri casi.
5. La soluzione prospettata da Dante al problema
dell’ereditarietà è questa: se i figli seguissero sempre la natura dei padri, la società sarebbe danneggiata. Interviene allora la Provvidenza, che distribuisce
tra gli uomini le capacità che servono al buon funzionamento della società. Essa però è cieca e non
distingue la casa del ricco dalla casa del povero,
perciò può succedere che due gemelli, che dovrebbero essere totalmente uguali, presentano l’aspetto
fisico e il carattere completamente diversi. In tal
modo l’uguaglianza al padre viene modificata, ora
poco ora tanto, dal ruolo che è piovuto dal cielo. La
Provvidenza quindi diventa una specie di lotteria:
c’è chi è fortunato e chi sfortunato, chi ci guadagna
e chi ci perde. E c’è chi impreca contro la Provvidenza, perché non si sente trattato bene. È chiaro
che non si può né si deve protestare contro l’operato
della Provvidenza divina... Ma Dante lo fa, e protesta veemente contro «la gente nuova e i sùbiti guadagni» (If XVI, 73-75). Nel dialogo con Brunetto
Latini, si era detto pronto ai colpi che avrebbe ricevuto dalla fortuna (If XV, 91-96)..
6. Con la teoria dell’ereditarietà Dante insomma introduce una causa esterna – la natura attiva delle
sfere celesti – per spiegare perché i figli sono diversi
dai padri, una causa che coinvolge la presenza di
Dio nel mondo. La stessa cosa era successa con le
macchie lunari (Pd II, 49-148). Ci sono due conseguenze paradossali che egli non coglie: a) la moglie
può dire che il figlio è diverso dal padre per intervento della Provvidenza; e b) un individuo molto
dotato può pretendere cariche pubbliche normalmente negate alla sua condizione sociale. Nel primo
caso succederebbe normalmente che il padre non
crede alla moglie e, colpito sul vivo se il figlio assomiglia al vicino di casa, si mette a urlare di rabbia, ricordando l’adagio secondo cui pater semper
incertus. Nel secondo caso l’individuo interessato
direbbe che le sue pretese sono suffragate dalla volontà della Provvidenza. Egli può però farsele riconoscere soltanto imponendosi e imponendole con la
forza. Di qui inevitabili conflitti sociali. Ciò vuole
dire che, forse inavvertitamente, Dante giustifica i
rivolgimenti sociali, che tuttavia lo hanno danneggiato (gli Ordinamenti di giustizia di Giano della
Bella). E la cosa non gli fa per niente piacere: nella
maturità abbandona le tesi stilnovistiche e ritorna ad
una visione tradizionale e nobiliare della società (Pd
XV-XVII). Dei rivolgimenti sociali parla bene soltanto in riferimento a Cangrande della Scala, di cui
il trisavolo Cacciaguida dice: «Per opera sua molta
gente sarà trasformata e cambieranno condizione
ricchi e poveri» (Pd XVII, 89-90). Ma per deferenza
verso l’amico. È ragionevole pensare che chiunque
altro al suo posto avrebbe fatto lo stesso. E che egli
stesso, come chiunque altro, si sarebbe adirato contro la moglie se si fosse sentito pater incertus.
6.1. Resta il fatto che, per spiegare la presenza di
figli diversi dal padre, egli fa due cose: a) attribuisce il diritto a chiunque abbia capacità diverse dal
padre (=superiori) di farle valere in ambito sociale;
e b) implicitamente riconosce che chi ha capacità
inferiori rispetto al padre dovrebbe cedere il suo posto, socialmente altolocato, ai nuovi prediletti della
Provvidenza. Tuttavia nel secondo caso è impensabile che costui lo faccia senza combattere, senza co-
Divina commedia. Paradiso, a cura di Pietro Genesini 37
involgere poco o tanto il resto della famiglia, che
può essere compatta nel difendere gli interessi
dell’individuo e i suoi stessi interessi. In sostanza
Dante cerca di evitare i conflitti sociali e invece lascia aperta una possibilità teorica estremamente grave, giustificata dal fatto che è stata la Provvidenza
a decidere che un uomo oscuro salga su un trono e,
viceversa, un figlio di sovrano debba (o dovrebbe)
fare una fine oscura. Eppure egli di fatto predilige
l’ereditarietà sociale (i figli, uguali o diversi dai padri, ereditano per diritto di sangue le cariche politiche dei padri) piuttosto che quella stabilita dalla
Provvidenza...
7. La teoria dell’ereditarietà naturale e provvidenziale mal si concilia con quanto Dante aveva detto
come poeta stilnovista e con le capacità che attribuisce alla cultura. Nella giovinezza egli aveva sostenuto, contro le forze tradizionali, che la gentilezza è
d’animo, non di sangue; non si eredita, ma si conquista con il proprio impegno personale. Ma a quel
tempo egli era fiducioso nel futuro che gli si prospettava davanti. In If V, 127-138, cioè verso il 1308,
egli ritiene ancora che la cultura abbia una grandissima capacità di plasmare le coscienze, nel bene
come nel male. Francesca e Paolo scoprono l’amore,
l’attrazione e la bellezza reciproca a causa di un libro, non per le loro inclinazioni naturali, né per
l’intervento della Provvidenza! Il fatto è che ora,
verso il 1320, Dante ha abbandonato la visione ottimistica e spensierata della vita che aveva nella
giovinezza e vede gli uomini e la storia umana
dall’alto, con freddezza scientifica, e cerca di proporre una spiegazione scientifica dei fatti: la Provvidenza pensa al bene della società, gli uomini invece tendono a farsi del male e a impiegare irrazionalmente i talenti e le risorse esistenti.
8. Al di là del linguaggio teologico e dei riferimenti
alla Provvidenza, Dante vuole dire che la società
funziona bene a queste condizioni: a) se ognuno resta al suo posto; b) se ognuno svolge bene la sua funzione (l’Impero svolge le sue funzioni, la Chiesa le
sue, ogni classe sociale e ogni individuo le sue); e c)
se si mette l’individuo giusto al posto giusto. Insomma se le capacità sono valorizzate e socialmente
utilizzate. L’individuo ottiene la carica in cui riesce
meglio, che gli permette di dare più servizi e che gli
dà maggiori soddisfazioni personali. Per questo motivo conviene a tutti che chi è inclinato alla politica
faccia l’uomo politico, chi è inclinato alla vita religiosa diventi religioso... Sotto sotto il poeta propone
una visione meritocratica o (in senso etimologico)
aristocratica della promozione sociale, da proiettare
sulla società (fiorentina) ideale descritta in Pd XVI.
L’idea non è malvagia, poiché in questo modo la società in generale trae il maggiore vantaggio dalle
capacità degli individui. Ma deve anche essere chiaro che un individuo o una classe, che si sentano danneggiati dalla meritocrazia o che ritengano la meritocrazia di secondaria importanza, non possono accettare volentieri questa prospettiva. Essi potrebbero
muovere due obiezioni, ugualmente valide: a) la meritocrazia provoca mutamenti sociali, ma la stabilità
o la non conflittualità sociale è il valore prioritario;
e b) noi siamo nobili di antica data, ciò che conta è
la nobiltà di sangue, chi propone la meritocrazia basata sulle capacità personali lo fa perché non è neanche un parvenu e cerca una giustificazione qualsiasi per entrare sulla scena politica e sociale e per
giustificare le sue pretese economiche.
8.1. Oltre a questo, una carica, ambita per il prestigio e per il denaro che dà, attira l’interesse e il desiderio anche di coloro che non sono tagliati a ricoprirla e che tuttavia hanno gli strumenti (la forza, il
denaro, gli appoggi, la determinazione, la sfrontatezza) per impossessarsene.
8.2. In questa visione però è curiosamente assente la
capacità della cultura di plasmare e di modificare le
capacità innate dell’individuo. E questa non è soltanto una tesi del Dolce stil novo (la nobiltà non è
nobiltà di sangue, che si eredita, ma gentilezza
d’animo, che si acquista con i propri meriti e con il
proprio impegno). È anche la visione che emerge da
If V, 124-138: Francesca e Paolo s’innamorano per
merito (o per colpa) del libro, non spinti dalle forze
innate; ed è ancora la cultura che fa loro scoprire la
reciproca bellezza e il piacere che reciprocamente si
danno (vv. 100-105). Dante ora non ha più la fiducia stilnovistica nella cultura, tanto che in Pg XXIV,
52-54, cambia anche la definizione di Dolce stil novo, incentrandola sull’ispirazione amorosa: il poeta
diventa una specie di scrittore sacro, che scrive
quando sente dentro di sé l’ispirazione amorosa.
8.3. Insomma le cose sono sempre molto più complesse di quanto si desidera. E anche le soluzioni sono molto più difficili – non molto più complesse –
di quanto si vorrebbe. Nella società ci sono individui che cercano di giustificare teoricamente le loro
pretese economiche ed altri che si risparmiano la fatica e usano direttamente la forza, che giustifica tutto. Lo stesso vale per le classi. Un uomo capace può
dire: io ho il diritto di emergere, le mie capacità e
gli interessi della società lo giustificano. Un nobile
può dire: io ho il diritto di essere mantenuto, ho il
sangue blu, e mi sono conquistato questo diritto con
il mio titolo nobiliare. Sul piano teorico si può dire
quel che si vuole, quel che conta sono i rapporti di
forza di un individuo come di una classe emergente.
Chiaramente l’individuo e la classe consolidata vede – ma non è una regola – i suoi interessi difesi e
garantiti dall’ordine costituito; l’individuo e la classe emergente invece si devono scontrare e devono
aggirare l’ordine costituito, che impedisce la loro
affermazione e ostacola i loro interessi.
9. Questo canto è uno dei più sorprendenti della Divina commedia: mostra lo straordinario spirito di
osservazione non soltanto di Dante e del Medio Evo, ma anche del mondo antico: già gli antichi avevano colto la differenza tra fratelli gemelli come
Esaù e Giacobbe e come Romolo e Remo; e avevano cercato una spiegazione. Il mondo tradizionale,
ad economia agricola, non ha molti strumenti per affrontare le avversità della vita e sopravvivere. Il più
efficace è lo spirito di osservazione, coadiuvato da
una grande memoria e dalla comunicazione orale.
Poiché l’alfabetizzazione era scarsa e riservata soltanto agli intellettuali, si cercava di sfruttare la me-
Divina commedia. Paradiso, a cura di Pietro Genesini 38
moria, che era potenziata con le mnemotecniche,
cioè con le tecniche che favorivano la memorizzazione delle informazioni. La soluzione data dal poeta è in una certa misura prevedibile: la Provvidenza
distribuisce tutte le funzioni che servono; l’uomo poi
fa quel che vuole e sbaglia, poiché mette gli individui sbagliati al posto sbagliato. D’altra parte l’uomo
ha il libero arbitrio, cioè ha la possibilità di fare anche scelte sbagliate; ed ha una sensibilità, innata o
acquisita, particolarmente forte verso i beni mondani.
9.1. Il valore della percezione dantesca del problema della ereditarietà aumenta considerevolmente se
poi si aggiunge che lo studio scientifico della questione viene ripreso in sordina verso il 1865 da un
monaco ungherese molto curioso e pieno di tempo
libero. Il monaco curioso è Gregor Mendel (1822-
1884), che studia come si trasmettono i caratteri nei
piselli. Le ricerche sono fatte ben 555 anni dopo, e
da un ecclesiastico, non da un esponente della
scienza ufficiale! Con Mendel nasce la genetica
moderna. Che la spiegazione proposta dal poeta sia
scavalcata dalla scienza moderna e sia dimostrata
“falsa”, dovrebbe essere ovvio e auspicabile: se in
550 la scienza non cambia, che scienza è!? A quanto
pare in tutti questi secoli gli scienziati e gli zoologi
avevano fatto il pieno della vis dormitiva.
10. Altre questioni scientifiche affrontate sono: le
cause dei temporali (Pg V), la generazione del bambino ((Pg XXV), l’ordine dell’universo (Pd I), la
spiegazione delle macchie lunari (Pd II), il principio
di indecidibilità (o Asino di Buridano, Pd IV), la
quadratura del cerchio (Pd XXXIII). Ad esse si aggiungono numerose questioni filosofiche e teologiche. Nessun ambito della natura e del sapere è quindi estraneo alla poesia.
11. Dante si accorge di salire ad un nuovo cielo perché gli occhi di Beatrice diventano più splendenti
(vv. 113-15). Anche in If II, 55 («Lucean li occhi
suoi più che la stella...»), c’è questo elemento stilnovistico. Ora però il controllo dei dialoghi, del
suono dei versi e delle immagini è assoluto. Dante
non sta più provando gli effetti, li domina e li piega
ai suoi desideri.
12. Anche Carlo Martello è irriconoscibile come
l’anima di Piccarda Donati. In paradiso l’aspetto fisico è scomparso, è sostituito dalla luce che avvolge
ogni anima.
La struttura del canto è semplice: 1) Dante vede
numerose luci che si muovono in una danza circolare; 2) una di esse, Carlo Martello, si avvicina e racconta la sua vita; 3) poi critica i suoi discendenti avari; 4) Dante allora chiede come mai da padri liberali sono nati figli avari; 5) Carlo Martello dà la
spiegazione: la Provvidenza invia sulla terra tutte le
capacità che servono al buon funzionamento della
società; 6) ma gli uomini non seguono le loro inclinazioni, e fanno sacerdote chi è nato a portare la
spada; così la società funziona male. 
Divina commedia. Paradiso, a cura di Pietro Genesini 39
Canto IX
Da poi che Carlo tuo, bella Clemenza,
m’ebbe chiarito, mi narrò li ‘nganni
che ricever dovea la sua semenza;
1
ma disse: “Taci e lascia muover li anni”;
sì ch’io non posso dir se non che pianto
giusto verrà di retro ai vostri danni.
4
E già la vita di quel lume santo
rivolta s’era al Sol che la riempie
come quel ben ch’a ogne cosa è tanto.
7
Ahi anime ingannate e fatture empie,
che da sì fatto ben torcete i cuori,
drizzando in vanità le vostre tempie!
10
Ed ecco un altro di quelli splendori
ver’ me si fece, e ‘l suo voler piacermi
significava nel chiarir di fori.
13
Li occhi di Beatrice, ch’eran fermi
sovra me, come pria, di caro assenso
al mio disio certificato fermi.
16
“Deh, metti al mio voler tosto compenso,
beato spirto”, dissi, “e fammi prova
ch’i’ possa in te refletter quel ch’io penso!”.
19
Onde la luce che m’era ancor nova,
del suo profondo, ond’ella pria cantava,
seguette come a cui di ben far giova:
22
“In quella parte de la terra prava
italica che siede tra Rialto
e le fontane di Brenta e di Piava,
25
si leva un colle, e non surge molt’alto,
là onde scese già una facella
che fece a la contrada un grande assalto.
28
D’una radice nacqui e io ed ella:
Cunizza fui chiamata, e qui refulgo
perché mi vinse il lume d’esta stella;
31
ma lietamente a me medesma indulgo
la cagion di mia sorte, e non mi noia;
che parria forse forte al vostro vulgo.
34
Di questa luculenta e cara gioia
del nostro cielo che più m’è propinqua,
grande fama rimase; e pria che moia,
37
questo centesimo anno ancor s’incinqua:
vedi se far si dee l’omo eccellente,
sì ch’altra vita la prima relinqua.
40
E ciò non pensa la turba presente
che Tagliamento e Adice richiude,
né per esser battuta ancor si pente;
43
ma tosto fia che Padova al palude
cangerà l’acqua che Vincenza bagna,
per essere al dover le genti crude;
46
e dove Sile e Cagnan s’accompagna,
tal signoreggia e va con la testa alta,
che già per lui carpir si fa la ragna.
49
Piangerà Feltro ancora la difalta
de l’empio suo pastor, che sarà sconcia
sì, che per simil non s’entrò in malta.
52
Troppo sarebbe larga la bigoncia
che ricevesse il sangue ferrarese,
e stanco chi ‘l pesasse a oncia a oncia,
55
che donerà questo prete cortese
per mostrarsi di parte; e cotai doni
conformi fieno al viver del paese.
58
1. Dopo che il Carlo tuo, o bella Clemenza (=la moglie), mi ebbe chiarito il dubbio, mi narrò gli inganni, che dovevano subire i suoi figli. 4. E disse: «Taci, e lascia passare gli anni»; così che io non posso
dire se non che un giusto pianto verrà dietro ai vostri
(=degli angioini) danni. 7. Ormai l’anima di quel
santo lume si era rivolta al sole (=Dio), che la riempie come quel bene, che è sufficiente a saziare ogni
desiderio. 10. Ahi, o anime ingannate e creature
empie, che da sì fatto bene distogliete i cuori, drizzando i vostri occhi a cose vane! 13. Ed ecco un altro di quegli splendori (=Cunizza da Romano) si fece verso di me, e la sua volontà di compiacermi si
mostrava nell’apparire più luminoso di fuori. 16. Gli
occhi di Beatrice, che erano fissati su di me, come
prima [d’incontrare Carlo Martello], mi fecero cenno del suo assenso al mio desiderio di parlargli. 19.
«Deh, ricompensa sùbito la mia volontà, o spirito
beato» dissi, «e dammi la prova che io possa riflettere in te quel che io penso (= che tu conosci il mio
pensiero senza che io lo esprima)!» 22. Perciò la luce, che mi era ancora sconosciuta, dal suo profondo,
donde prima cantava «Osanna!», parlò di séguito a
me, come colui al quale piace fare il bene: 25. «In
quella parte della malvagia terra italiana, che si
stende tra Rialto e le sorgenti del Brenta e del Piave
(=nella Marca trevigiana), 28. si alza un colle – e
non sorge molto alto –, dal quale già discese una
fiaccola di guerra (=Ezzelino da Romano), che fece
gravi danni alla contrada. 31. Dagli stessi genitori
nacqui io e quella fiaccola: Cunizza fui chiamata e
qui [su Venere] risplendo, perché mi vinse la luce di
questa stella. 34. Ma lietamente perdono a me stessa
la causa della mia sorte (=l’inclinazione naturale
all’amore), che non mi dà noia, anche se ciò apparirebbe difficile da capire per i comuni mortali. 37. Di
questo lucente e prezioso gioiello del nostro cielo,
che più mi è vicino (=Folchetto da Marsiglia), rimase grande fama sulla terra; e, prima che tale fama
muoia, 40. questo centesimo anno (=1300) passerà
ancora cinque volte (=passeranno ancora molti secoli). Considera perciò se l’uomo si deve fare eccellente, così che la prima vita (=del corpo) lasci dietro
di sé un’altra vita (=la fama). 43. E a ciò non pensa
la popolazione attuale, che il Tagliamento e l’Adige
racchiudono, né ancora si pente per essere stata colpita da sciagure. 46. Ma presto succederà che Padova [con il suo sangue] arrosserà l’acqua della palude
che bagna Vicenza, perché le sue genti sono restìe al
dovere (=a sottomettersi all’imperatore). 49. E a
Treviso, dove il Sile ed il Cagnano si uniscono, signoreggia e va con la testa alta un tale (=Rizzardo
da Camino), e già si stende la rete per prenderlo [e
ucciderlo]. 52. Feltre piangerà ancora la colpa del
suo empio pastore (=il vescovo Alessandro Novello),
che sarà tanto sconcia, che nessuno per una colpa
simile entrò in prigione. 55. Sarebbe troppo larga la
bigoncia, che ricevesse il sangue dei fuorusciti ferraresi e si stancherebbe troppo chi lo volesse pesare ad
oncia ad oncia, 58. che questo prete donerà cortesemente per mostrarsi di parte guelfa. E tali doni saranno conformi ai costumi del paese.
Divina commedia. Paradiso, a cura di Pietro Genesini 40
Sù sono specchi, voi dicete Troni,
onde refulge a noi Dio giudicante;
sì che questi parlar ne paion buoni”.
61
Qui si tacette; e fecemi sembiante
che fosse ad altro volta, per la rota
in che si mise com’era davante.
64
L’altra letizia, che m’era già nota
per cara cosa, mi si fece in vista
qual fin balasso in che lo sol percuota.
67
Per letiziar là sù fulgor s’acquista,
sì come riso qui; ma giù s’abbuia
l’ombra di fuor, come la mente è trista.
70
“Dio vede tutto, e tuo veder s’inluia”,
diss’io, “beato spirto, sì che nulla
voglia di sé a te puot’esser fuia.
73
Dunque la voce tua, che ‘l ciel trastulla
sempre col canto di quei fuochi pii
che di sei ali facen la coculla,
76
perché non satisface a’ miei disii?
Già non attendere’ io tua dimanda,
s’io m’intuassi, come tu t’inmii”.
79
“La maggior valle in che l’acqua si
spanda”,
incominciaro allor le sue parole,
“fuor di quel mar che la terra inghirlanda,
82
tra ‘ discordanti liti contra ‘l sole
tanto sen va, che fa meridiano
là dove l’orizzonte pria far suole.
85
Di quella valle fu’ io litorano
tra Ebro e Macra, che per cammin corto
parte lo Genovese dal Toscano.
88
Ad un occaso quasi e ad un orto
Buggea siede e la terra ond’io fui,
che fé del sangue suo già caldo il porto.
91
Folco mi disse quella gente a cui
fu noto il nome mio; e questo cielo
di me s’imprenta, com’io fe’ di lui;
94
ché più non arse la figlia di Belo,
noiando e a Sicheo e a Creusa,
di me, infin che si convenne al pelo;
97
né quella Rodopea che delusa
fu da Demofoonte, né Alcide
quando Iole nel core ebbe rinchiusa.
100
Non però qui si pente, ma si ride,
non de la colpa, ch’a mente non torna,
ma del valor ch’ordinò e provide.
103
Qui si rimira ne l’arte ch’addorna
cotanto affetto, e discernesi ‘l bene
per che ‘l mondo di sù quel di giù torna.
106
Ma perché tutte le tue voglie piene
ten porti che son nate in questa spera,
proceder ancor oltre mi convene.
109
Tu vuo’ saper chi è in questa lumera
che qui appresso me così scintilla,
come raggio di sole in acqua mera.
112
Or sappi che là entro si tranquilla
Raab; e a nostr’ordine congiunta,
di lei nel sommo grado si sigilla.
115
Da questo cielo, in cui l’ombra s’appunta
che ‘l vostro mondo face, pria ch’altr’alma
del triunfo di Cristo fu assunta.
118
61. Lassù vi sono specchi – voi li chiamate Troni –
, dai quali rifulge su di noi Dio giudice, così che
queste mie parole appaiono buone». 64. Qui tacque, e mi mostrò di essersi rivolta ad altro, poiché
tornò alla danza circolare come prima [di venire a
parlarmi]. 67. L’altra [anima] splendente di letizia,
che mi era già nota per cosa preziosa, mi si fece agli occhi come un puro balàscio (=rubino), colpito
dal sole. 70. Lassù [in cielo] si acquista fulgore se
si diventa più lieti, così come si acquista sorriso qui
[sulla terra]; ma giù [nell’inferno] l’ombra si oscura di fuori, quando la memoria è trista. 73. «Dio
vede tutto, e la tua vista si sprofonda in lui» io dissi, «o beato spirito, così che nessun desiderio può
essere ladro di sé a te (=può esserti celato). 76.
Dunque la tua voce, che trastulla sempre il cielo
con il canto di quei fuochi pii (=i Serafini), che
hanno la veste fatta di sei ali, 79. perché non soddisfa i miei desideri? Io non attenderei ormai la tua
domanda, se io penetrassi nei tuoi pensieri, come tu
penetri nei miei.» 82. «La valle più grande (=il
mar Mediterraneo), in cui si versa l’acqua» incominciarono allora le sue parole «uscente fuori di
quel mare, che circonda la terra (=l’Oceano), 85.
tra gli opposti lidi [dell’Europa e dell’Africa] tanto
si estende contro il corso del sole (=da occidente
ad oriente), che fa suo meridiano dove prima soleva fare orizzonte. 88. Di quella valle io fui rivierasco tra l’Ebro e la Magra, che per un breve tratto
divide il territorio genovese dal toscano. 91. Quasi
sullo stesso occidente e oriente del sole (=sullo
stesso meridiano) si trova Bùgia [in Algeria] e la
terra dove io nacqui (=Marsiglia), che con il suo
sangue fece caldo (=ribollire) il porto. 94. Folco mi
disse quella gente, alla quale fu noto il mio nome;
e questo cielo di Venere s’impronta di me, come io
m’impronto di lui. 97. E non arse più di me la figlia di Belo (=Didone) addolorando sia Sichèo [il
defunto marito] sia Creùsa [la moglie di Enea],
finché fu conveniente ai miei capelli giovanili;
100. né quella rodopèa (=Fillide di Tracia), che fu
delusa da Demofoonte; né Ercole, quando ebbe
racchiusa nel cuore Iole. 103. Qui perciò non ci si
pente, ma si sorride (=si è lieti), non della colpa,
che non torna alla memoria, ma della virtù divina,
che mise ordine e provvide alle nostre inclinazioni.
106. Qui si ammira l’arte divina, che adorna tanto
grande effetto (=la creazione), e si discerne il bene,
per il quale il mondo di su fa muovere quel di giù.
109. Ma, affinché tu porti via appagati tutti i tuoi
desideri, che sono nati in questa sfera, mi conviene
procedere (=è necessario che io proceda) ancora
oltre. 112. Tu vuoi sapere chi è in questa luce, che
qui vicino a me scintilla come un raggio di sole in
acque limpide. 115. Sappi che là dentro gode una
pace beata Raab; e, essendo congiunta al nostro coro, questi s’impronta in sommo grado dello splendore di lei. 118. Da questo cielo [di Venere], su cui
termina il cono d’ombra che il vostro mondo
proietta, fu assunta (=accolta) prima di ogni altra
anima [che fece parte] del trionfo di Cristo.
Divina commedia. Paradiso, a cura di Pietro Genesini 41
Ben si convenne lei lasciar per palma
in alcun cielo de l’alta vittoria
che s’acquistò con l’una e l’altra palma,
121
perch’ella favorò la prima gloria
di Iosuè in su la Terra Santa,
che poco tocca al papa la memoria.
124
La tua città, che di colui è pianta
che pria volse le spalle al suo fattore
e di cui è la ‘nvidia tanto pianta,
127
produce e spande il maladetto fiore
c’ha disviate le pecore e li agni,
però che fatto ha lupo del pastore.
130
Per questo l’Evangelio e i dottor magni
son derelitti, e solo ai Decretali
si studia, sì che pare a’ lor vivagni.
133
A questo intende il papa e ‘ cardinali;
non vanno i lor pensieri a Nazarette,
là dove Gabriello aperse l’ali.
136
Ma Vaticano e l’altre parti elette
di Roma che son state cimitero
a la milizia che Pietro seguette,
139
tosto libere fien de l’avoltero”. 142
121. Fu ben giusto lasciar lei in qualche cielo, come
segno della grande vittoria che fu acquistata con la
crocifissione, 124. perché ella favorì la prima gloriosa impresa di Giosuè in Terra Santa, la quale tocca poco la memoria del papa [Bonifacio VIII]. 127.
La tua città (=Firenze), che è pianta di colui
(=Lucifero) che per primo volse le spalle al suo
creatore e la cui invidia [verso gli uomini] provoca
tanti pianti, 130. produce e spande il fiore maledetto
(=il fiorino), che ha fatto deviare le pecore e gli agnelli, perché ha fatto del pastore un lupo. 133. Per
questo fiore il Vangelo e i Padri della Chiesa sono
dimenticati e soltanto sulle Decretali (=i testi del
diritto canonico) si studia, come appare dai loro
margini [annotati e consunti]. 136. Ad ottenere questo fiore si applicano il papa e i cardinali: i loro pensieri non vanno a Nazareth, dove l’arcangelo Gabriele aprì le ali. 139. Ma il Vaticano e le altre parti
insigni di Roma, che sono state cimitero per la milizia (=i martiri della fede) che seguì Pietro, 142. saranno presto liberi dall’adulterio.»
I personaggi
Cunizza da Romano (1197ca.-1279ca.) è figlia di
Ezzelino II e sorella di Ezzelino III. Sposa per motivi diplomatici il conte Rizzardo di San Bonifacio di
Verona. Gli effetti del matrimonio non durano a
lungo e la famiglia invita il trovatore Sordello da
Goito, che era alla corte di Rizzardo e che l’aveva
cantata, a rapirla e a riportarla a casa. Ha la fama di
avere una natura passionale incontrollabile, che la
spinge a facili amori. Si sposa tre volte ed ha una vita tumultuosa. In vecchiaia, crollata la potenza della
sua famiglia, si ritira a Firenze e si converte ad opere di bene. Di lei non restano altre notizie. Dante la
incontra nella sua giovinezza.
Ezzelino III da Romano (un colle nel territorio di
Bassano del Grappa) (1194-1259) è il feroce e spietato tiranno ghibellino della Marca trevigiana. Diversamente dalla sorella Cunizza, ha un carattere
che lo spinge alla violenza.
Folchetto da Marsiglia (?-1231) è un trovatore che
frequenta la corte di grandi signori come Riccardo
Cuor di Leone, Raimondo di Tolosa e Alfonso VIII
di Castiglia. Verso la fine del secolo lascia l’attività
poetica e la vita mondana ed entra nell’ordine cistercense. È abate di Thoronet e dal 1205 vescovo
di Tolosa, dov’è diffusa l’eresia albigese. È uno dei
fautori della crociata contro gli eretici (1207-14). A
differenza di san Domenico, di cui è collaboratore, è
in prima fila nella repressione cruenta dell’eresia,
tanto da meritarsi la fama di persecutore.
I padovani sono sconfitti nel 1314 e nel 1316 da
Cangrande della Scala, vicario dell’imperatore e signore di Verona, mentre tentano d’impadronirsi di
Vicenza.
Rizzardo da Camino (?-1312) è signore di Treviso,
superbo e orgoglioso, ben diverso dal padre, il buon
Gherardo, a cui succede nel 1306. Muore nel 1312
per mano di sicari guelfi.
Alessandro Novello, vescovo di Feltre, nel 1314 fa
imprigionare alcuni fuoriusciti ferraresi della famiglia Fontana, che si erano rifugiati in città e contavano sulla sua protezione. Poi li consegna ai ferraresi, che li fanno pubblicamente decapitare e impiccare. Li tradisce forse per compiacere Pino della Tosa,
vicario angioino e pontificio di Ferrara, anche se
con essi non ha alcun motivo d’inimicizia.
I Troni sono una delle nove schiere angeliche. Le
altre, in ordine gerarchico, sono: Cherubini, Serafini, Troni, Dominazioni, Virtù, Potestà, Principati,
Arcangeli, Angeli. Dante tratta degli angeli (creazione, natura, divisioni ecc.) in Pd XXVII-XXIX.
Didone, regina di Cartagine, è figlia di Belo. Giura
fedeltà al marito Sichèo, quando egli muore. Ma
s’innamora di Enea, che aveva perso la moglie
Creùsa nell’incendio di Troia e che era approdato
vicino a Cartagine. Si suicida quando questi riparte
per volere degli dei. La fonte di Dante è Virgilio,
Eneide, I, 621, e IV, 552.
Fillide di Tracia è detta Rodopea da Rodope, monte della Tracia presso il quale abitava. S’innamora
di Demofoonte e si uccide perché si sente da questi
ingannata e tradita. La fonte di Dante è Ovidio,
Her., II.
Ercole, pur essendo già sposato con Deidamìa, s’innamora follemente di Iole, figlia di Eurito, re della
Tessaglia. Iole riesce a farlo vestire da donna, a fargli fare lavori femminili e a farlo ballare con le altre
donne. È detto Alcìde perché nipote di Alceo. La
fonte di Dante è Ovidio, Her., IX.
Raab è una prostituta della città di Gerico. Aiuta gli
esploratori di Giosuè che erano venuti a spiare la
città. Quando Giosuè conquista la città, lei e tutti
coloro che si sono rifugiati nella sua casa sono risparmiati dall’eccidio. Poi rivolge il suo amore a
Dio (Gs 2, 1-21).
Divina commedia. Paradiso, a cura di Pietro Genesini 42
Commento
1. Dante ripete la sua fede combattiva, perciò da
una parte celebra l’impegno anche cruento di Folchetto contro gli eretici, dall’altra critica il papa, i
cardinali ed i fedeli, che rivolgono i loro pensieri al
fiorino. In Pd XV, 144, critica ancora il papato, perché non organizza una crociata, per riconquistare il
Santo Sepolcro agli infedeli. Nel contempo ribadisce la sua fedeltà all’imperatore e celebra Cangrande della Scala, vicario dell’imperatore, che punirà i
padovani. La sua fede combattiva lo porta a mettere
con spregiudicatezza nel cielo di Venere anche una
figura come Raab, non tanto perché prostituta o,
meglio, ex prostituta, quanto perché morta prima di
Cristo e quindi senza essere stata battezzata. Ma
l’aiuto dato a Giosuè e quindi, alla lontana, alla nascita di Gesù Cristo ha come premio adeguato la sua
uscita dal limbo e l’ascesa in paradiso.
2. Cunizza da Romano nella giovinezza è totalmente dominata dal fuoco dell’amore passionale, che essa non sa né può controllare se non soddisfacendolo.
Insomma è una ninfomane. Ha una vita movimentata
(tre matrimoni e molti amori); e, si dice, era di tanta
generosità, che bastava chiedere con cortesia e lei
ricambiava con l’amore. In vecchiaia però i suoi desideri mutano e, secondo la leggenda, si dedica ad
opere di bene. Come tutti gli spiriti amanti del cielo
di Venere essa riesce alla fine a rivolgere a oggetti
adeguati il suo amore sovrabbondante. La sua conversione è sincera e non un tentativo di pianificare
la salvezza dell’anima, come quello attuato (e fallito) da Guido da Montefeltro (If XXVII, 67-132).
Dante è estremamente provocatorio a mettere in paradiso, nel cielo degli spiriti amanti, questa donna,
che in vita è stata una poco di buono e che ha cambiato costumi a causa dell’età, non con la forza della
volontà. Essa poi è in buona compagnia: lì vicino
c’è Raab, una prostituta professionista, che faceva
pagare le sue prestazioni. Ma le vie del Signore,
come quelle della poesia, sono infinite... Ugualmente il poeta si è distinto nel fare incetta di papi e nel
metterli all’inferno tra i simoniaci (If XIX, 52-87).
Sul piano narrativo e poetico, il contrasto non poteva
essere più intenso.
3. Cunizza è diversa dalle altre donne incontrate:
Francesca da Polenta (If V), Taidè (If XVIII), Pia
de’ Tolomei (Pg V), Sapìa di Siena (Pg XIII), l’enigmatica Matelda (Pg XXVIII-XXXIII), Piccarda
Donati (Pd III) e la stessa Beatrice, che sta accompagnando il poeta. Dante si preoccupa di tracciare
un profilo psicologico diverso per i vari personaggi.
4. In questo caso il poeta traccia anche un profilo
diverso per l’amore che le donne hanno manifestato
verso il mondo. Francesca s’innamora della propria
e dell’altrui bellezza, che la cultura le ha fatto scoprire. Pia de’ Tolomei ama ancora il marito, che pure l’ha uccisa. Sapìa di Siena si è vendicata
dell’offesa che il marito ha ricevuto da Provenzan
Salvani ed ora riconosce l’errore ed è pentita. Matelda mostra il mondo dell’innocenza e fuori della
storia, che non verrà più: l’eden prima del peccato
di Adamo ed Eva. Beatrice è la molteplice figura
con molteplici funzioni che accompagna il poeta
nella giovinezza ed ora nel viaggio in paradiso. Cunizza è la donna ardente d’amore fisico per se stessa
e per il prossimo. Raab invece, con un maggiore senso della contabilità, preferisce mettere in offerta sul
mercato i suoi servizi amorosi ed assicurarsi una lieta vecchiaia con la sua clientela.
5. Il poeta dedica il canto alla Marca trevigiana, che
allora comprendeva Padova, Treviso, Feltre. In If
XXVII, 34-54, parlando con Guido da Montefeltro,
traccia invece un ampio panorama della situazione
politica della Romagna. La situazione politica di
tutta l’Italia è sintetizzata nell’invettiva contro i signori d’Italia di Pg VI, 76-151. Il poeta prende in
ogni caso le difese dell’Impero contro i sostenitori o
i rappresentati del papato.
6. Folchetto da Marsiglia è uno dei più feroci persecutori degli eretici di Alby, che sono massacrati nel
1214. Sia per la corruzione della Chiesa sia per motivi sociali l’eresia è una forma di protesta, che cerca di recuperare valori civili e religiosi ufficialmente non praticati. Spesso gli eretici cercano di ritornare all’insegnamento del Vangelo e a un genuino atteggiamento di solidarietà verso il prossimo. La reazione delle forze ufficiali è in genere violentissima:
autorità politiche e religiose si aiutano a sterminare
le sette. Dante, che da una parte critica la corruzione della Chiesa (come gli eretici) e dall’altra approva Folco (che li stermina), può sembrare in contraddizione. La situazione è invece più complessa: egli
critica la Chiesa dall’interno della Chiesa e non intende uscire dalla Chiesa. Invece gli eretici escono
dalla Chiesa non tanto con il loro comportamento
quanto professando una religione più semplice, che
ad esempio nega i dogmi della fede, in quanto non
presenti nel Vangelo. In sostanza per il poeta la soluzione corretta è quella percorsa da Francesco
d’Assisi (1181-1226), che cerca di riformare la
Chiesa dall’interno e chiede per due volte al papa
l’approvazione della regola francescana. Oppure da
Domenico di Calaruega (1170/75-1221), che opera
allo stesso modo. La celebrazione di Folco è seguìta
dalla celebrazione prima di Francesco d’Assisi (Pd
XI), poi di Domenico di Calaruega (Pd XII), i due
prìncipi che Dio ha suscitato per accorrere in aiuto
alla Chiesa in difficoltà.
7. Raab, una prostituta collocata in paradiso – essa è
anzi l’anima più splendente del cielo di Venere –,
mostra il coraggio teorico e pratico di Dante, che
non aveva esitato a mettere un suicida, Catone di
Utica, come guardiano del purgatorio. Addirittura la
mette in paradiso senza che essa sia stata battezzata
(quindi andando ancor più contro ogni sensata previsione) e facendo intervenire direttamente la divinità:
dopo la resurrezione Gesù Cristo scende nel limbo e
vi fa uscire tutti gli spiriti nati prima della sua passione e morte sulla croce ma meritevoli di salire al
cielo per le loro azioni. Dopo questa discesa nessun’altra anima può uscire più dal limbo. Tra coloro
che sono esclusi da questo privilegio speciale è lo
stesso Virgilio e gli spiriti magni del mondo antico
(If IV, 30-93 e 118-144). Virgilio è profondamente
dispiaciuto e addolorato di non poter mai entrare in 
Divina commedia. Paradiso, a cura di Pietro Genesini 43
comunione con Dio (If I, 121-126; e Pg III, 37-45).
Ma la legge divina è spietata.
8. Cunizza e Raab sono una splendida coppia di
donne di malaffare. La prima ha una vita dissoluta
fino alla vecchiaia, quando il corpo non regge più (e
il crollo del potere familiare suggerisce prudenza).
La seconda è una prostituta, che con senso della giustizia si vende a concittadini e a nemici (gli affari
sono affari), e non si fa scrupolo a tradire i concittadini per salvare la pelle a sé e ai suoi clienti più affezionati. E che dopo la conquista di Gerico cambia
vita perché può contare sui proventi assicurati da coloro che ha salvato, ben contenti di pagarla perché
l’hanno scampata bella! Dante le mette insieme con
Folco, un vescovo assassino, che sterminava chi non
la pensava come lui, senza distinguere tra uomini,
donne e bambini. Un’allegra compagnia, vicina a
due donne costrette ad abbandonare il monastero
(Piccarda Donati e Costanza d’Altavilla), a un imperatore che fa una guerra che provoca carestie ed
epidemie in Italia e si vanta di aver raccolto le leggi
romane (Giustiniano), a un sovrano che faceva incetta di corone (Carlo Martello d’Angiò), al maggiore
teologo della Chiesa (Tommaso d’Aquino), occupato a tessere l’elogio di Francesco d’Assisi, ma ghiotto più di Ciacco (If VI), e al più grande mistico medioevale (Bonaventura da Bagnoregio), occupato a
far l’elogio di Domenico di Calaruega e nella vita
dedito a risolvere le sue beghe di convento. Segue
l’uomo – si fa per dire – più sapiente del mondo che
davanti a una donna che gli passava davanti perdeva
la testa e le correva dietro (Salomone). Ma con che
cosa pensava? Il poeta entra per la prima volta – si
fa per dire – nella normalità con Cacciaguida, che
canta i bei tempi passati ed ha la buona idea di rimproverare chi abbandona la moglie per andare a
commerciare in Francia. Da parte sua preferisce andare a farsi ammazzare in Terra Santa, nel tentativo,
fallito, di far fuori un po’ di arabi...
8.1. Messe così, tutte queste situazioni e tutti questi
personaggi diventano ben diversi, scendono dal piedistallo in cui sono stati posti e si collocano nelle
bassure della vita terrena. Ma che cosa è successo?
Perché davanti all’esposizione di Dante il lettore resta affascinato e fa proprie le manipolazioni del poeta? e perché, presentati nell’altro modo, essi diventano invece abominevoli e spregevoli? Il motivo è
semplice: la teoria, come la parola, plasma i fatti. Il
fatto è sempre, e resta sempre, materia bruta, disponibile per ogni uso e per ogni manipolazione. E Dante è colui che più di ogni altro sa usare la magia e
l’onnipotenza della parola e della poesia.
8.2. Protagora di Abdera (480-410ca. a.C.), un sofista e retore antico, scrisse un Elogio di Elena con
cui difendeva la moglie di Paride dall’accusa di essere la causa della guerra decennale di Troia, che ha
portato alla distruzione della città nemica ma anche
tanti lutti tra gli achei. La difesa era semplice ed efficace: la donna non poteva resistere al fascino delle
parole di Paride, che, venuto a visitare Sparta, la
convince a seguirlo in Asia Minore. Forse le cose
stanno così o forse anche, rispetto a Menelao, Paride
era un bravo amante. In ogni caso il marito legittimo
pensava troppo alle armi e ai tornei e troppo poco
alla moglie. E la moglie si sentiva giustamente trascurata: era la donna più bella del mondo ed egli
non la degnava di uno sguardo. E si era dimostrato
anche imprudente: era ovvio che doveva curare i
beni di sua proprietà e i suoi interessi ed era ovvio
che con una donna così bella doveva preoccuparsi
costantemente di coloro che si avvicinavano alla
moglie con cattive intenzioni.
9. L’invettiva contro Firenze, il fiorino, la corruzione dei fedeli e degli ecclesiastici ribadisce i valori
sociali, politici e religiosi in cui il poeta crede. Questi valori trovano la loro più estesa formulazione
nell’incontro con il trisavolo Cacciaguida (Pd XVXVII). Essa è molto tranquilla, quasi un tópos obbligato, ed è ben lontana dalla violenza di altre invettive che aveva caratterizzato le cantiche precedenti.
Ad esempio quella contro l’Italia di Pg VI, 76-151,
che inizia così: «Ahi serva Italia, di dolore ostello,
Nave senza nocchiere in gran tempesta, Non donna
di province, ma bordello!».
10. Nel canto compare il papa Bonifacio VIII, che il
poeta considera la causa del suo esilio: Folchetto da
Marsiglia, prima poeta e poi frate domenicano, lo
accusa di pensare al denaro e di non pensare a liberare il sepolcro di Cristo (vv. 127-142). Il papa però
è un filo conduttore del poema: in If VI, 67-69,
Ciacco, un borghese fiorentino, lo accusa di schierarsi con i guelfi neri e di favorire il colpo di Stato
di costoro. In séguito le sue comparse sono molto più
significative e sempre accompagnate da una valutazione negativa: il poeta ricorda che trasferisce il vescovo Andrea de’ Mozzi da Firenze a Vicenza e con
questa associazione coinvolge il pontefice nel degrado morale del vescovo (If XV, 112-114); discendendo la costa per andare a vedere i papi simoniaci,
fa sapere che finirà all’inferno, anche se non è ancora morto (If XIX, 52-63); lo definisce «lo principe
d’i novi Farisei» (If XXVII, 85), facendo riferimento
al Vangelo, dove Gesù rimprovera i farisei di essere
sepolcri imbiancati, (Mt 23, 13-36), e lo accusa
d’aver ingannato Guido da Montefeltro, un capitano
di ventura esperto in inganni. Il papa però riappare
anche nelle altre cantiche: in Pg XX, 85-93, Ugo
Capeto, re di Francia, parla della sua futura cattura
ad Anagni ad opera di un emissario di Filippo il
Bello, re di Francia; in Pd XXVII, 19-27, san Pietro lo accusa di usurpare la sede papale e di aver fatto di Roma una cloaca.
11. Dante pone in cielo anche altri due pagani: l’imperatore M. Ulpio Traiano (53-117 d.C.) e il troiano
Rifeo (Pd XX, 67-126). Il primo nel Medio Evo ha
fama di avere grandi virtù umane, tanto che il papa
Gregorio I Magno (535-604) prega per lui e chiede
a Dio di salvarlo. Così l’imperatore ottiene la grazia
di resuscitare, di credere, di farsi battezzare e di ritornare a morire. Rifeo invece è un’invenzione di
Dante. Nell’Eneide (II, 425-27) è definito «il più
giusto dei troiani e il più rispettoso dell’equità». Dio
gli dà il dono di credere alla sua venuta futura e il
pagano ha la forza di credere e di salvarsi. Dante
vuole insistere anche in questo caso sui disegni imperscrutabili di Dio e sulla giustizia divina, che va-
Divina commedia. Paradiso, a cura di Pietro Genesini 44
luta positivamente e premia il giusto, anche se non
ha la fede. Egli però procede sotto le ali di Tommaso d’Aquino, secondo il quale alcuni pagani si salvarono non per una fede esplicita, ma per una fede implicita nella venuta del Salvatore (Summa theol. IIII, q. 2, a. 7).
12. Il poeta rinnova il rapporto con le anime: Cunizza presenta se stessa, poi presenta Folchetto. Folchetto presenta se stesso, poi presenta Raab. Si tratta
del consueto principio di varietà. È anche pregevole
la simmetria.
La struttura del canto è semplice: 1) Carlo Martello se ne va e si avvicina un’altra anima; 2) è Cunizza da Romano, sorella del feroce Ezzelino, la quale
in vita ha sentito fortemente l’inclinazione amorosa;
3) Cunizza parla quindi delle città della Marca trevigiana, che saranno punite per il loro comportamento; 4) dopo Cunizza si presenta un’altra anima; è
Folchetto da Marsiglia, che ha dedicato tutta la giovinezza all’amore; 5) Folchetto poi presenta l’anima
di Raab, una prostituta che ha aiutato Giosuè in Terra Santa; 6) egli lancia poi un’invettiva contro Firenze che conia il fiorino che corrompe i fedeli, il
papa e i cardinali, che chiude il canto. 
Divina commedia. Paradiso, a cura di Pietro Genesini 45
Canto XI
O insensata cura de’ mortali,
quanto son difettivi silogismi
quei che ti fanno in basso batter l’ali!
1
Chi dietro a iura, e chi ad amforismi
sen giva, e chi seguendo sacerdozio,
e chi regnar per forza o per sofismi,
4
e chi rubare, e chi civil negozio,
chi nel diletto de la carne involto
s’affaticava e chi si dava a l’ozio,
7
quando, da tutte queste cose sciolto,
con Beatrice m’era suso in cielo
cotanto gloriosamente accolto.
10
Poi che ciascuno fu tornato ne lo
punto del cerchio in che avanti s’era,
fermossi, come a candellier candelo.
13
E io senti’ dentro a quella lumera
che pria m’avea parlato, sorridendo
incominciar, faccendosi più mera:
16
“Così com’io del suo raggio resplendo,
sì, riguardando ne la luce etterna,
li tuoi pensieri onde cagioni apprendo
19
Tu dubbi, e hai voler che si ricerna
in sì aperta e ‘n sì distesa lingua
lo dicer mio, ch’al tuo sentir si sterna,
22
ove dinanzi dissi “U’ ben s’impingua”,
e là u’ dissi “Non nacque il secondo”;
e qui è uopo che ben si distingua.
25
La provedenza, che governa il mondo
con quel consiglio nel quale ogne aspetto
creato è vinto pria che vada al fondo,
28
però che andasse ver’ lo suo diletto
la sposa di colui ch’ad alte grida
disposò lei col sangue benedetto,
31
in sé sicura e anche a lui più fida,
due principi ordinò in suo favore,
che quinci e quindi le fosser per guida.
34
L’un fu tutto serafico in ardore;
l’altro per sapienza in terra fue
di cherubica luce uno splendore.
37
De l’un dirò, però che d’amendue
si dice l’un pregiando, qual ch’om prende,
perch’ad un fine fur l’opere sue.
40
Intra Tupino e l’acqua che discende
del colle eletto dal beato Ubaldo,
fertile costa d’alto monte pende,
43
onde Perugia sente freddo e caldo
da Porta Sole; e di rietro le piange
per grave giogo Nocera con Gualdo.
46
Di questa costa, là dov’ella frange
più sua rattezza, nacque al mondo un sole,
come fa questo tal volta di Gange.
49
Però chi d’esso loco fa parole,
non dica Ascesi, ché direbbe corto,
ma Oriente, se proprio dir vuole.
52
Non era ancor molto lontan da l’orto,
ch’el cominciò a far sentir la terra
de la sua gran virtute alcun conforto;
55
ché per tal donna, giovinetto, in guerra
del padre corse, a cui, come a la morte,
la porta del piacer nessun diserra;
58
1. O insensata preoccupazione dei mortali, quanto
sono erronei e falsi ragionamenti quelli che in basso
(=verso i beni terreni) ti fanno battere le ali! 4. Chi
se ne andava dietro al diritto e chi alla medicina, e
chi mirando al sacerdozio, e chi a regnare con la
forza o con l’inganno, 7. e chi a rubare e chi a cariche pubbliche, chi si affaticava avvolto nei piaceri
della carne, e chi si dava all’ozio, 10. quando io,
sciolto da tutte queste cose, ero con Beatrice su in
cielo, accolto in tanta gloria. 13. Dopo che ciascuno
[dei dodici spiriti] fu tornato nel punto del cerchio
in cui era prima, si fermò come una candela sul candeliere. 16. Ed io sentii dentro a quella luce
(=Tommaso d’Aquino), che mi aveva parlato, incominciare sorridendo, facendosi più lucente: 19.
«Come io risplendo del suo (=di Dio) raggio, così,
guardando nella luce eterna (=in Dio), apprendo da
dove tu causi (=derivi) i tuoi pensieri. 22. Tu sei
dubbioso e desideri che il mio discorso sia ripetuto
in forma più chiara e così estesa, che si adatti alla
tua capacità d’intendere, 25. dove prima dissi “Ove
ben s’impingua” e là dove dissi “Non sorse il secondo”. Qui è opportuno che si facciano distinzioni ben
chiare. 28. La Provvidenza – che governa il mondo
con quella sapienza nel penetrar la quale la vista [di
ogni essere] creato è vinta prima che vada nel fondo
(=prima di riuscire a capire tutto) –, 31. affinché
andasse verso il suo amato (= Cristo) la sposa (=la
Chiesa) di colui che ad alte grida la sposò sulla croce con il suo sangue benedetto, 34. sicura in se stessa ed anche più fedele a Lui, fece sorgere in suo aiuto due prìncipi che, standole ai fianchi, le facessero
da guida. 37. Il primo (=Francesco d’Assisi) fu tutto
ardente di carità serafica; l’altro (=Domenico di Calaruega) per la sapienza fu in terra uno splendore di
luce cherùbica. 40. Parlerò di uno solo, perché si
parla di ambedue, lodandone uno, qualunque dei
due si prenda, perché allo stesso fine furono indirizzate le loro opere. 43. Tra il fiume Topino e l’acqua
(=il fiume Chiascio), che discende dal colle scelto
dal beato Ubaldo Baldassini, digrada una fertile costa da un alto monte (=monte Subasio), 46. a causa
del quale Perugia sente il freddo e il caldo da Porta
Sole (=da est); e dietro a quella costa piange Nocera
con Gualdo Tadino a causa del grande giogo [di
monte Subasio] [oppure: dell’oppressione politica
sotto Perugia]. 49. Da questa costa, là dove essa
rompe di più la ripidezza, nacque al mondo un sole,
come questo sole fa talvolta (=nell’equinozio di
primavera) dal Gange. 52. Perciò chi parla di questo
luogo non dica Assisi, perché direbbe poco, ma Oriente, se vuole parlare con proprietà. 55. Non era
ancora molto lontano dalla nascita (=a 24 anni),
quando cominciò a far sentire alla terra qualche benefico influsso della sua virtù. 58. E, ancor giovane,
si scontrò con il padre per quella donna (=la Povertà), alla quale, come alla morte, nessuno apre con
piacere la porta.
Divina commedia. Paradiso, a cura di Pietro Genesini 46
e dinanzi a la sua spirital corte
et coram patre le si fece unito;
poscia di dì in dì l’amò più forte.
61
Questa, privata del primo marito,
millecent’anni e più dispetta e scura
fino a costui si stette sanza invito;
64
né valse udir che la trovò sicura
con Amiclate, al suon de la sua voce,
colui ch’a tutto ‘l mondo fé paura;
67
né valse esser costante né feroce,
sì che, dove Maria rimase giuso,
ella con Cristo pianse in su la croce.
70
Ma perch’io non proceda troppo chiuso,
Francesco e Povertà per questi amanti
prendi oramai nel mio parlar diffuso.
73
La lor concordia e i lor lieti sembianti,
amore e maraviglia e dolce sguardo
facieno esser cagion di pensier santi;
76
tanto che ‘l venerabile Bernardo
si scalzò prima, e dietro a tanta pace
corse e, correndo, li parve esser tardo.
79
Oh ignota ricchezza! oh ben ferace!
Scalzasi Egidio, scalzasi Silvestro
dietro a lo sposo, sì la sposa piace.
82
Indi sen va quel padre e quel maestro
con la sua donna e con quella famiglia
che già legava l’umile capestro.
85
Né li gravò viltà di cuor le ciglia
per esser fi’ di Pietro Bernardone,
né per parer dispetto a maraviglia;
88
ma regalmente sua dura intenzione
ad Innocenzio aperse, e da lui ebbe
primo sigillo a sua religione.
91
Poi che la gente poverella crebbe
dietro a costui, la cui mirabil vita
meglio in gloria del ciel si canterebbe,
94
di seconda corona redimita
fu per Onorio da l’Etterno Spiro
la santa voglia d’esto archimandrita.
97
E poi che, per la sete del martiro,
ne la presenza del Soldan superba
predicò Cristo e li altri che ‘l seguiro,
100
e per trovare a conversione acerba
troppo la gente e per non stare indarno,
redissi al frutto de l’italica erba,
103
nel crudo sasso intra Tevero e Arno
da Cristo prese l’ultimo sigillo,
che le sue membra due anni portarno.
106
Quando a colui ch’a tanto ben sortillo
piacque di trarlo suso a la mercede
ch’el meritò nel suo farsi pusillo,
109
a’ frati suoi, sì com’a giuste rede,
raccomandò la donna sua più cara,
e comandò che l’amassero a fede;
112
e del suo grembo l’anima preclara
mover si volle, tornando al suo regno,
e al suo corpo non volle altra bara.
115
Pensa oramai qual fu colui che degno
collega fu a mantener la barca
di Pietro in alto mar per dritto segno;
118
61. E davanti alla curia episcopale di Assisi e davanti al padre si unì [in matrimonio] con lei. Poi di
giorno in giorno l’amò più forte. 64. Questa, privata
del primo marito (=Cristo), fu per millecent’anni e
più spregiata e ignorata e fino a costui rimase senza
esser richiesta in sposa. 67. Né valse [a farla amare]
udir che la trovò sicura con il pescatore Amiclàte,
facendo risuonare la sua voce, colui (=C. Giulio Cesare) che fece paura a tutto il mondo. 70. Né valse
[a farla amare] l’essersi mostrata perseverante e coraggiosa, così che, quando Maria rimase giù [sotto la
croce], ella pianse con Cristo [morto nudo] sulla
croce. 73. Ma, affinché io non proceda in modo
troppo oscuro, per questi amanti intendi ormai Francesco d’Assisi e madonna Povertà in questo lungo
discorso. 76. La loro concordia e i loro volti lieti facevano che amore, meraviglia e dolci sguardi fossero causa di santi pensieri, 79. tanto che il venerabile
Bernardo di Quintavalle si scalzò per primo e corse
dietro a tanta pace e, correndo, gli parve di essere
lento. 82. Oh ricchezza ignota [agli uomini]! Oh bene fecondo [di tanti frutti]! Si scalza Egidio, si scalza Silvestro dietro lo sposo (=Francesco d’Assisi),
tanto la sposa (=la Povertà) piace. 85. Quindi se ne
va a Roma quel padre e quel maestro con la sua
donna e con quella famiglia, che già cingeva l’umile
corda. 88. Né la viltà di cuore gli fece abbassare le
ciglia perché era figlio di Pietro Bernardone, né
perché appariva tanto spregevole da suscitare meraviglia; 91. ma regalmente espresse la sua intenzione
a papa Innocenzo III, e da lui ebbe la prima approvazione alla sua regola [e al nuovo ordine] religioso.
94. Poiché la gente povera crebbe dietro a costui, la
cui vita mirabile si canterebbe meglio nella gloria
del cielo [che sulla terra], 97. il santo desiderio di
questo pastore fu cinto dallo Spirito Eterno (=fu approvato definitivamente) ad opera del papa Onorio
III. 100. E, poiché, per la sete del martirio, alla superba presenza del sultano predicò Cristo e gli altri
che lo seguirono, 103. e poiché trovava la gente
troppo immatura alla conversione e per non stare là
[in Egitto] invano, ritornò a raccogliere il frutto
dell’erba italiana. 106. Sul monte dirupato [della
Verna] tra Tevere ed Arno da Cristo prese l’ultimo
sigillo (=le stigmate), che le sue membra portarono
per due anni. 109. Quando a colui (= Dio), che lo
aveva destinato ad operare tanto bene sulla terra,
piacque di trarlo su in cielo per dargli la ricompensa
(=la vita eterna), che egli meritò facendosi umile,
112. ai suoi frati, come ad eredi legittimi, raccomandò la donna a lui più cara, e comandò che
l’amassero con fedeltà. 115. E dal suo (=della Povertà) grembo l’anima splendente si volle muovere,
per tornare al suo regno (=il cielo); e al suo corpo
non volle altra bara [che la Povertà]. 118. Pensa ormai quale fu colui (=Domenico di Calaruega) che fu
degno compagno [di Francesco] nel mantenere la
barca di Pietro (=la Chiesa) in alto mare nella giusta
direzione. 
Divina commedia. Paradiso, a cura di Pietro Genesini 47
e questo fu il nostro patriarca;
per che qual segue lui, com’el comanda,
discerner puoi che buone merce carca.
121
Ma ‘l suo pecuglio di nova vivanda
è fatto ghiotto, sì ch’esser non puote
che per diversi salti non si spanda;
124
e quanto le sue pecore remote
e vagabunde più da esso vanno,
più tornano a l’ovil di latte vòte.
127
Ben son di quelle che temono ‘l danno
e stringonsi al pastor; ma son sì poche,
che le cappe fornisce poco panno.
130
Or, se le mie parole non son fioche,
se la tua audienza è stata attenta,
se ciò ch’è detto a la mente revoche,
133
in parte fia la tua voglia contenta,
perché vedrai la pianta onde si scheggia,
e vedra’ il corrègger che argomenta
136
«U’ ben s’impingua, se non si
vaneggia»”.
139
121. Questi fu il fondatore del nostro ordine. Perciò
chi lo segue, come egli comanda, puoi comprendere
che carica buona merce [per ottenere la salvezza eterna]. 124. Ma il suo gregge è divenuto ghiotto di
nuove vivande, così che sarà inevitabile che si disperda per pascoli diversi [da quelli indicati da lui].
127. E quanto più le sue pecore vanno lontane e vagabonde da lui, tanto più tornano all’ovile prive di
latte (=la sana dottrina teologica). 130. Ci sono bensì di quelle che temono il danno e che si stringono al
pastore, ma sono così poche, che poco panno è sufficiente per fare le loro cappe. 133. Ora, se le mie parole non sono fioche, se il tuo ascolto è stato attento,
se richiami alla memoria ciò che ho detto, 136. il
tuo desiderio sarà in parte accontentato, perché vedrai dove la pianta domenicana si scheggia (=si
spunta per l’inosservanza della regola) e vedrai che
cosa significhi la correzione: 139. “Dove ben ci
s’impingua, se non si vaneggia [dietro ai beni temporali]”».
I personaggi
Tommaso d’Aquino (1225-1274) nasce a Roccasecca (Frosinone) nella famiglia dei conti d’Aquino.
Entra nell’ordine domenicano, non ostante l’opposizione della famiglia. Studia prima a Parigi, poi a
Colonia. Insegna a Parigi, poi a Roma (1261-68),
quindi ancora a Parigi, dal 1272 a Napoli. Scrive
numerose opere, le più importanti sono la Summa
contra Gentiles (Compendio contro i pagani) e la
Summa theologiae (Compendio di teologia). È soprannominato Doctor angelicus. Combatte con estremo vigore le eresie e difende con uguale determinazione le sue tesi filosofiche contro le correnti
agostiniane. Egli sintetizza pensiero aristotelico e
pensiero cristiano, con l’intenzione di togliere ogni
motivo di contrasto tra cultura classica e rivelazione.
Come il Dio di Aristotele, anche il Dio cristiano attira a sé tutte le creature come causa finale, ma è esterno al mondo, ha creato il mondo con un atto
d’amore, ed ama le creature. Propone di chiarire con
la ragione le verità della fede, finché ciò è possibile;
soltanto dopo deve intervenire la fede. Perciò delinea precisamente l’ambito della ragione e l'ambito
della fede. Tra le due peraltro non vi possono essere
conflitti, poiché provengono ambedue da Dio. Propone cinque vie razionali per dimostrare l’esistenza
di Dio. E riesce a dare un’interpretazione razionale
alla rivelazione cristiana, in modo da costruire un
sistema filosofico che stia alla pari con i grandi sistemi pagani. Nelle sue opere, caratterizzate da una
grandissima chiarezza, egli usa un metodo di discussione assai efficace: di un problema indica le varie
soluzioni proposte, le discute ad una ad una, ne mostra pregi e limiti, quindi le reinterpreta nella soluzione finale che propone. È il più grande teologo
della Chiesa: inizialmente le sue tesi sono combattute, ma in séguito diventano il pensiero ufficiale della
Chiesa. Muore a Fossalta, mentre si sta dirigendo al
concilio di Lione, in séguito a una malattia, che fa
parlare di avvelenamento ad opera di Carlo I d’Angiò. Dante si rifà costantemente al suo pensiero.
Francesco d’Assisi (1181-1226), figlio di Pietro
Bernardone, un lanaiolo di Assisi, ha una giovinezza
spensierata, a cui pone fine una crisi religiosa
(1205). Entra in conflitto con la famiglia e nel 1207
rinuncia pubblicamente ai beni paterni: nel duomo
di Assisi, alla presenza del vescovo, indossa un rozzo saio. Inizia a vivere in eremitaggio, richiamando
intorno a sé sempre nuovi compagni. Nel timore di
eresie, la Chiesa lo sollecita a scrivere una regola, in
modo da trasformare il movimento in un ordine monastico. Egli scrive la regola e ne ottiene una prima
approvazione verbale da Innocenzo III (1209). Incominciano sùbito però le pressioni affinché egli
scriva una seconda regola, meno rigida. Intanto sorge l’ordine femminile delle clarisse (da Chiara
d’Assisi, la santa che è sempre vicina a Francesco) e
il terzo ordine francescano, aperto anche ai laici.
Francesco compie viaggi di predicazione in Spagna
e in Medio Oriente (1219). L’ordine però è ormai
spaccato in frati rigoristi e frati che vogliono una regola più moderata. Pur amareggiato, accetta di modificare la regola. La nuova regola è approvata da
Onorio III (1223). Oltre alle due regole, scrive il
Cantico delle creature e il Testamento.
Bernardo da Quintavalle (1170ca.-1273), Egidio
d’Assisi (1190-1262) e Silvestro d’Assisi (1170-
1241) sono i primi discepoli di Francesco.
Domenico di Calaruega (1170/75-1221), presso
Burgos (Spagna), fonda l’ordine domenicano negli
stessi anni in cui è attivo Francesco d’Assisi. Il suo
ordine diventa l’ordine dei frati predicatori: esso
cerca in questo modo di diffondere le verità di fede,
di combattere gli eretici e di riportarli dentro la
Chiesa.
I Cherubini e i Serafini sono due delle nove schiere
angeliche, ordinate in una complessa gerarchia:
Cherubini, Serafini, Troni; Dominazioni, Virtù, Potestà; Principati, Arcangeli, Angeli. Dante affronta
la questione degli angeli (creazione, natura, divisioni ecc.) in Convivio, II, v, e in Pd XXVII-XXIX.
Divina commedia. Paradiso, a cura di Pietro Genesini 48
Ubaldo Baldassini (?-1160) si ritira in eremitaggio
su monte Ansciano, il colle di Gubbio, prima di diventare vescovo di Gubbio dal 1129 al 1160.
Amiclàte è un povero pescatore, che dimostra la sua
indifferenza nei confronti del potere di Giulio Cesare. Al dittatore risponde che non deve temere se lascia aperta la porta di casa, perché la povertà lo mette al sicuro da qualsiasi rapina o rischio di morte. La
fonte di Dante è Lucano, Phars. V, 519-531.
Commento
1. Il canto ha la stessa struttura del canto successivo:
qui un frate domenicano presenta la vita di Francesco d’Assisi e gli ideali dell’ordine francescano,
quindi rimprovera i frati del suo ordine, che si sono
allontanati dalla regola del fondatore; lì un frate
francescano presenta la vita di Domenico di Calaruega e gli ideali dell’ordine domenicano, quindi
rimprovera i frati del suo ordine, che si sono allontanati dalla regola del fondatore. Le simmetrie però si
presentano anche a livelli ulteriori. Ad esempio
Francesco sposa Madonna Povertà (un motivo consueto dell’agiografia francescana), Domenico sposa
la Fede al fonte battesimale (un’idea originale del
poeta).
1.1. Dante mette Tommaso d’Aquino, il massimo
teologo della Chiesa, e Francesco d’Assisi, che propone un ideale di vita basato sull’umiltà e sull’amore verso il prossimo, nel quarto cielo, il Sole, dove sono collocati gli spiriti sapienti. Tommaso si rivolge alla vita teoretica, Francesco alla vita pratica.
Ma altre figure sono più vicine a Dio: l’avo Cacciaguida, che muore in Terra Santa, combattendo per la
fede (Pd XV-XVII), Benedetto da Norcia, che unisce la preghiera e le opere (Pd XXII). A suo avviso
la vita conventuale o dedita alla propria perfezione
o alla riflessione teologica non è completa. Invece
Cacciaguida e Benedetto hanno condotto una vita
dedita alla diffusione combattiva della fede oppure
che univa vita attiva e vita contemplativa. Proprio
questa loro vita li ha resi meritevoli di essere posti
più vicino a Dio. Anche in questo caso emerge la
centralità della vita terrena. Ed essa condiziona la
collocazione nel cielo.
1.2. Chi vuole avvicinarsi maggiormente a Dio non
deve percorrere la via della fede o della fede razionale: non sono sufficienti. Deve percorrere la via
della fede mistica, rappresentata da san Bernardo di
Chiaravalle. Alla fine del viaggio è lui che invoca la
Vergine Maria affinché il poeta abbia la visione mistica di Dio (Pd XXXIII, 1-39). La fede nella rivelazione e la fede razionale della teologia sono superiori alla ragione, ma sono inferiori alla fede mistica,
che si è completamente staccata da ogni forma di
dimostrazione e di argomentazione.
2. L’apostrofe iniziale non ha la durezza delle invettive dell’Inferno e del Purgatorio, perché il poeta
ora si pone dal punto di vista di colui che si è ormai
staccato dai problemi terreni e dalle debolezze umane; e guarda la terra e gli uomini con l’atteggiamento e con la consapevolezza di colui che ormai
appartiene al cielo. Nelle due cantiche precedenti
era ancora l’uomo che cerca la sua strada e che sente
costantemente i dolori, le tensioni, i conflitti, i problemi del mondo terreno in cui vive, quest’«aiuola
che ci fa tanto feroci» (Pd XXII, 151).
3. Tommaso d’Aquino è la fonte costante delle problematiche filosofiche e teologiche – ed anche della
loro soluzione – che il poeta trasforma in versi.
Tommaso è presente fin da If VI, 100-108, quando il
poeta chiede a Virgilio se i dannati dopo il giudizio
universale soffriranno di più o di meno. Virgilio lo
rimanda immediatamente ad Aristotele, letto attraverso Tommaso, da cui ha appreso il sapere filosofico e scientifico.
4. Francesco d’Assisi e Domenico sono i prìncipi
della Chiesa suscitati dalla Provvidenza, sempre attenta alle vicende umane. L’ordine francescano e
quello domenicano operano dall’interno della Chiesa quel rinnovamento di cui la Chiesa, divenuta
troppo sensibile ai beni mondani, aveva da secoli
bisogno. All’esterno della Chiesa numerose sette ereticali condannavano la corruzione ecclesiastica e
si richiamavano ad una interpretazione più genuina
del messaggio evangelico.
4.1. L’esempio più esteso d’intervento della Provvidenza divina nella storia umana è costituito dalla
ricostruzione della storia dell’Impero tracciata
dall’imperatore Giustiniano (Pd VI, 1-96): nella storia umana appare un disegno che porta prima al sorgere dell’Impero, poi al sorgere della Chiesa. Le due
istituzioni sono necessarie, perché la prima deve
preoccuparsi della salvezza terrena dell’uomo; la
seconda della salvezza ultraterrena. Tuttavia i disegni di Dio non sono sempre comprensibili per
l’uomo e l’uomo deve rassegnarsi a non capire (Pg
III, 31-39).
5. Francesco propone come ideali di vita l’umiltà, la
castità e la povertà. Dante insiste unicamente sulla
povertà, con la quale identifica l’ordine. L’interpretazione che divide l’ordine in spirituali e conventuali riguarda proprio il modo d’intendere la regola: in
modo più rigido o meno rigido, cioè in modo tale
che i frati potessero possedere qualche bene personale e che essa potesse attirare un maggior numero di
seguaci. In questo modo l’ordine poteva divenire un
centro di potere, a proprio vantaggio e con vantaggio della Chiesa. Francesco è costretto a rendere
meno rigorosa la regola sùbito dopo la prima approvazione papale (1209). E tuttavia il prezzo pagato
adesso e nello scontro successivo tra le due tendenze
dell’ordine dovrebbe essere considerato modesto rispetto ai risultati: una diffusione capillare dell’ordine e dei suoi valori nella società del tempo ed anche nelle università, dove i frati francescani contendevano le cariche ai frati domenicani.
5.1. Dante è assai aderente alla vita di Francesco,
che riprende nella visione che ormai ne dava l’agiografia francescana. D’altra parte nei punti cruciali
anche la sua visione della religione e della Chiesa
vuole essere in sintonia con gli insegnamenti della
Chiesa. Rinnovare e correggere sì, ma dall’interno
della Chiesa. Aveva messo nel cielo di Marte (Pd
IX, 82-142) il vescovo Folchetto da Marsiglia, il feroce persecutore degli albigesi. La stessa cosa fa nel 
Divina commedia. Paradiso, a cura di Pietro Genesini 49
canto seguente con la vita di Domenico di Calaruega.
6. Gli ideali francescani sono radicalmente legati
alla società in cui Francesco vive.
a) L’ideale di umiltà significa rifiutare l’orgoglio e
la superbia e tutte le pretese verso gli altri e verso la
società. Significa rifiutare di appartenere a una parte
sociale, ai guelfi o ai ghibellini, a questa o a quella
famiglia – ogni famiglia poi doveva schierarsi con i
guelfi o con i ghibellini; in séguito con i guelfi bianchi o i guelfi neri –. Significa rifiutare quella ideologia e quella mentalità che cercavano lo scontro e i
conflitti sociali ad ogni costo. Fondare un terzo partito tra i due in conflitto non era un’idea vincente.
L’unica possibilità era rifiutare radicalmente quell’atteggiamento di superbia e di forza, che era all’origine dei conflitti sociali. Dante è quindi in contraddizione con se stesso quando da una parte dice
che ci si deve assolutamente schierare (condanna
degli ignavi e degli angeli ribelli in If III, 34-69),
dall’altra deplora i conflitti sociali, che tra le altre
cose lo hanno portato all’esilio (If VI, 58-87).
b) L’ideale di castità significa rifiuto di mettere al
mondo figli. Ciò comporta due cose: accettazione di
non suddividere il patrimonio familiare, che quindi
resta al primogenito; e rifiuto di entrare in concorrenza con gli altri maschi, per il possesso delle donne. Significa anche una terza cosa: rifiuto ad oltranza del piacere sessuale, forse il piacere più intenso
che l’uomo può provare e che è il simbolo di tutti gli
altri piaceri proposti dalla società (la donna era passiva e in genere messa da parte). Tutto ciò vuol dire
ulteriore riduzione dei conflitti sociali. L’importanza della paternità sia fisica sia spirituale è un filo
conduttore della Divina commedia: il dramma del
conte Ugolino della Gherardesca, spinto a divorare i
figli morti (If XXXIII, 43-75), e la paternità spirituale di Brunetto Latini, che ha insegnato al poeta come l’uomo si eterna con la fama (If XV, 79-87).
c) L’ideale di povertà significa, come l’ideale della
castità, rifiuto di entrare in concorrenza con il primogenito per il possesso dei beni della famiglia; e,
ancora, in un contesto più vasto, rifiuto di entrare in
concorrenza con gli altri individui, che compongono
la comunità, per quanto riguarda il possesso dei beni
materiali e, più in generale, dei beni economici. Anche in questo caso lo scopo e il risultato sono
l’eliminazione dei conflitti sociali. Peraltro l’ideale
della povertà è, più degli altri, capace di mostrare
l’atteggiamento di Francesco nei confronti dei valori
sociali dominanti: un atteggiamento di totale rifiuto,
esemplificato dal rifiuto dell’eredità paterna davanti
al vescovo di Assisi. Soltanto un rifiuto radicale dei
valori dominanti poteva avere successo, poteva stabilire un fossato, una frattura, un abisso tra l’ordine
francescano e la società, tra i valori dell’ordine
francescano e i valori ufficiali. Per questo motivo la
regola del 1223 è sentita come un cedimento e un
compromesso con il mondo.
6.1. Ma questa autonegazione, questa autodistruzione per il bene altrui, per il bene della società è la
forma totale dell’altruismo e della generosità oppure
nasconde qualcosa di più complesso? In effetti Francesco ritiene che si debba negare se stessi per ridurre
i conflitti sociali. In tal modo però costituisce un
terzo polo, che si contrappone alle due parti sociali
in conflitto: il polo che si fa forte della sua debolezza, del suo rifiuto dei valori mondani, che propone i
valori dello spirito. E questo polo diventa tanto più
potente e tanto più capace d’indebolire gli altri due
e di attirare proseliti quanto più per la sua superiorità spirituale riesce ad attirare i giovani della società
temporale. La guerra contro i nemici si conduce anche abbandonando il campo di battaglia, costruendo
nuovi valori e scegliendo un nuovo campo di battaglia, più adatto alle proprie armi. L’ordine francescano costruisce un centro di potere spirituale e poi
anche temporale proprio evitando lo scontro con i
poteri laici, temporali, materiali; e appropriandosi di
quel mondo fantasmatico che è il mondo dei valori.
In un secondo momento – bisogna fare un passo alla
volta – va all’assalto della cultura e delle cattedre
delle università. E le conquista. In tal modo si mondanizza, anche se il fondatore aveva sempre rifiutato
con decisione questa possibilità, a cui è costretto ad
arrendersi con sofferenza.
6.2. Di tutti questi ideali il più interessante e il più
sorprendete è l’ideale di povertà. La società del
tempo, come tutte le società tradizionali, è una società povera, basata sull’autoconsumo, sul non consumo, sul risparmio. L’ideale di povertà significava
concretamente: io consumo meno cibo e meno prodotti perché così avvantaggio il prossimo, gli altri.
6.3. Peraltro il rifiuto dei beni materiali è spesso aggirato in diversi modi. In cambio del rifiuto di valori
sociali e mondani il frate – francescano come domenicano – si prende altre soddisfazioni: non sono
quelle della ricchezza né quelle del potere spirituale, sono quelle del cibo e della gola. Tommaso d’Aquino è l’esempio supremo di questa deviazione: ha
bisogno di due sedie per appoggiare il suo corpo lardoso. Insomma niente sesso ma molto più cibo. I
piaceri rifiutati sono sublimati e sostituiti con altri
piaceri, forse innocui ma più raffinati. Ciacco va
all’inferno (If VI, 40-54), Tommaso d’Aquino diventa luce splendente del paradiso. Forse ciò non è
completamente giusto.
7. La scelta degli ideali, come il loro positivo impatto sulla società, mostrano quanto Francesco avesse
riflettuto sulla società e sui problemi sociali del suo
tempo. E il poeta dietro di lui. Comprensibilmente il
presupposto – più che ragionevole – del successo
della strategia di Francesco è che non tutti i componenti della società possano e/o debbano mettere in
pratica gli ideali francescani, altrimenti la società
sarebbe stata danneggiata per il motivo opposto. La
previsione è senz’altro ragionevole. In tal modo nella società si diffonde una corrente di pensiero e di
comportamenti, tendente a inibire, a ridurre e ad annacquare i comportamenti e le scelte più conflittuali
e sanguinose. In ogni caso i frati francescani avevano il prestigio spirituale e sociale, legato al loro modello di vita, per poter intervenire e sedare i conflitti.
8. Questo comportamento, estremamente responsabile – verso se stessi come verso gli altri –, di France-
Divina commedia. Paradiso, a cura di Pietro Genesini 50
sco e quindi di Dante mostra quanto poco i valori
religiosi siano rivolti all’altro mondo, ad una generica ed astratta salvezza dell’anima; e quanto siano
proiettati per risolvere, in modo geniale e creativo –
e soprattutto concreto –, i problemi di quest’«aiuola
che ci fa tanto feroci» (Pd XXII, 151). Il pensiero
laico, presuntuoso, superficiale e sedicente materialista, non è mai riuscito ad avere un simile contatto
con la realtà storica, né a raggiungere un simile livello di approfondimento nella conoscenza della società e degli individui. Oltre a questo rovesciamento
dei valori sociali e laici la Chiesa in prima persona o
attraverso gli ordini assistenziali e il volontariato interviene a favore delle frange più deboli della società del tempo. Lo Stato resta assente fino alla fine
dell’Ottocento ed anche fino alla metà del Novecento.
9. Il rimprovero ai propri frati, ribadito nel canto
successivo, mostra che i tentativi di costruire una
barriera insuperabile tra il mondo del convento, con
i suoi ritmi e i suoi valori, e il mondo dei valori terreni e mondani, non ha completo successo. I frati restano affascinati dai valori mondani, e cercano modi
alternativi di soddisfazione e di rivincita nei confronti del mondo e della società.
10. Al tempo di Francesco prima e di Dante poi i
mass media – le prediche, la Chiesa – invitavano a
non consumare e a ritenere un grande valore – un
valore sociale positivo – il non consumo, il risparmio, l’astinenza e il digiuno. Questa era la migliore
soluzione possibile per evitare o almeno per ridurre i
conflitti sociali causati dalla divisione dei beni prodotti, dal momento che l’economia produceva poco
e, fatte salve le consuete ingiustizie sociali nella
spartizione dei beni, ognuno poteva mettere le mani
su una parte piccola, insufficiente e insoddisfacente
dei beni prodotti. F. Petrarca (1304-1374), uno dei
più grandi intellettuali del Trecento italiano (che
aveva preso gli ordini minori), si vanta di fare digiuno due volte la settimana, pur potendo disporre di un
elevato potere d’acquisto. Oggi i mass media invitano a consumare e a ritenere un grande valore il
consumo, perché così si fa funzionare l’economia, si
dà lavoro alle imprese e un salario agli operai. Al
limite l’acquirente è felice di comperare, di accumulare o di fingere di consumare: la casa si duplica in
casa di città e casa delle vacanze; e, per coloro che
grazie alla ricchezza possono vantare uno status
symbol più elevato, si trasforma in due o più ville,
che si usano per pochi giorni all’anno (e sulle quali
si pagano le tasse). Sia in un caso come nell’altro i
valori predicati sono strettamente legati alle caratteristiche e alle capacità produttive dell’economia:
una richiede il sottoconsumo, l’altra lo spreco. Eppure le due economie sono radicalmente opposte e
lontane, separate da un abisso temporale di sette secoli.
10.1. L’osservazione paradossale che si può fare è
che, finché gli ordini religiosi praticano la povertà
ed invitano a pensare al cielo, non fanno i loro interessi terreni, non chiedono una fetta maggiore di risorse economiche. Ne chiedono una minore, e lasciano la restante alla società, che così può contare
su una parte maggiore da dividere tra i suoi membri.
In tal modo essi riducono i conflitti sociali. I laici
che criticano le loro scelte di vita con l’accusa che
sono fuori del mondo e pensano al cielo e a una cosa
risibile come la salvezza dell’anima non colgono il
sacrificio di se stessi e la disponibilità verso gli altri
– compresi gli stessi laici che ne sono beneficati –,
impliciti nei valori proposti e praticati dagli ordini
religiosi.
11. Il rovesciamento dei valori sociali non si esplica
soltanto con il rifiuto dei valori di benessere e di potere dominanti, ma anche in forme ulteriori, più estreme, come la fustigazione privata e pubblica. Nel
1260 si diffondono nell’Italia centrale e poi in
tutt’Italia i movimenti di penitenza – i flagellanti –,
che usavano la disciplina, una specie di frusta, su se
stessi, fino a sanguinare. Essi percorrevano le vie
d’Italia cantando e fustigandosi, per espiare i loro
peccati ma anche i peccati della comunità. Curiosamente questi «selvaggi» del Medio Evo si sentivano responsabili dei peccati sociali, cioè dei peccati commessi da altri membri della società, e intendevano espiare per essi. Oggi ideologie laiche superficiali e irresponsabili fanno ricadere normalmente
le colpe dell’individuo sulla società – la vera colpevole di tutto –, in modo da sottrarre l’individuo alle
sue responsabilità e soprattutto alla pena che la società è costretta ad infliggergli per renderlo innocuo
e incapace di danneggiarla.
12. Il verso finale «U’ ben s’impingua, se non si vaneggia [dietro ai beni temporali]» si riferisce alle
parole dette poco prima da Tommaso: «Io fui de li
agni de la santa greggia (=gli agnelli dell’ordine)
Che Domenico mena per cammino U’ ben s’impingua se non si vaneggia» («Io fui degli agnelli del
santo gregge che Domenico conduce per il cammino
dove ben ci s’impingua [di beni spirituali], se non si
vaneggia [dietro ai beni temporali]») (X, 94-96).
12.1. In séguito anche Benedetto da Norcia si lamenta dei suoi frati, che son divenuti ghiotti di altre
vivande: la fedeltà alla regola dura poco, il tempo
che una ghianda diventi albero e inizi a fruttificare,
cioè una ventina d’anni (Pd XXII, 28-96). La corruzione e l’amore verso i beni mondani sembrano connaturati alla natura umana, se nemmeno chi sceglie
volontariamente di vivere secondo una regola riesce
a restarvi fedele. Ma la natura umana è debole: passato l’entusiasmo dei primi seguaci, in seguito si entravaa in convento perché esso assicurava protezione
dalla fame e dai conflitti sociali. Per i più dotati anche un po’ di cultura e una carriera all’università.
La struttura del canto è semplice: 1) il poeta incontra Tommaso d’Aquino; 2) il frate domenicano gli
parla della vita e dell’opera di Francesco d’Assisi,
che rifiuta le ricchezze paterne e sposa Madonna
Povertà; quindi 3) tesse l’elogio dell’ordine francescano; infine 4) critica i frati del suo ordine, che si
sono allontanati dalla buona dottrina teologica. 
Divina commedia. Paradiso, a cura di Pietro Genesini 51
Canto XII
Sì tosto come l’ultima parola
la benedetta fiamma per dir tolse,
a rotar cominciò la santa mola;
1
e nel suo giro tutta non si volse
prima ch’un’altra di cerchio la chiuse,
e moto a moto e canto a canto colse;
4
canto che tanto vince nostre muse,
nostre serene in quelle dolci tube,
quanto primo splendor quel ch’e’ refuse.
7
Come si volgon per tenera nube
due archi paralelli e concolori,
quando Iunone a sua ancella iube,
10
nascendo di quel d’entro quel di fori,
a guisa del parlar di quella vaga
ch’amor consunse come sol vapori;
13
e fanno qui la gente esser presaga,
per lo patto che Dio con Noè puose,
del mondo che già mai più non s’allaga:
16
così di quelle sempiterne rose
volgiensi circa noi le due ghirlande,
e sì l’estrema a l’intima rispuose.
19
Poi che ‘l tripudio e l’altra festa grande,
sì del cantare e sì del fiammeggiarsi
luce con luce gaudiose e blande,
22
insieme a punto e a voler quetarsi,
pur come li occhi ch’al piacer che i move
conviene insieme chiudere e levarsi;
25
del cor de l’una de le luci nove
si mosse voce, che l’ago a la stella
parer mi fece in volgermi al suo dove;
28
e cominciò: “L’amor che mi fa bella
mi tragge a ragionar de l’altro duca
per cui del mio sì ben ci si favella.
31
Degno è che, dov’è l’un, l’altro
s’induca:
sì che, com’elli ad una militaro,
così la gloria loro insieme luca.
34
L’essercito di Cristo, che sì caro
costò a riarmar, dietro a la ‘nsegna
si movea tardo, sospeccioso e raro,
37
quando lo ‘mperador che sempre regna
provide a la milizia, ch’era in forse,
per sola grazia, non per esser degna;
40
e, come è detto, a sua sposa soccorse
con due campioni, al cui fare, al cui dire
lo popol disviato si raccorse.
43
In quella parte ove surge ad aprire
Zefiro dolce le novelle fronde
di che si vede Europa rivestire,
46
non molto lungi al percuoter de l’onde
dietro a le quali, per la lunga foga,
lo sol talvolta ad ogne uom si nasconde,
49
siede la fortunata Calaroga
sotto la protezion del grande scudo
in che soggiace il leone e soggioga:
52
dentro vi nacque l’amoroso drudo
de la fede cristiana, il santo atleta
benigno a’ suoi e a’ nemici crudo;
55
e come fu creata, fu repleta
sì la sua mente di viva vertute,
che, ne la madre, lei fece profeta.
58
1. Non appena la fiamma benedetta (=Tommaso
d’Aquino) prese a dire l’ultima parola, la santa corona [dei beati] riprese la danza circolare. 4. E non
aveva compiuto un intero giro, che un’altra ghirlanda [di beati] la racchiuse, e accordò movimento a
movimento e canto a canto. 7. Il canto in quelle dolci trombe (=anime canore) vince tanto le nostre muse (=i poeti) e le nostre sirene (=le donne), quanto il
primo raggio [supera] il raggio riflesso. 10. Come
due archi concentrici e dagli stessi colori s’incurvano attraverso una nuvola trasparente, quando Giunone comanda alla sua ancella (=Iride) [di scendere
sulla terra], 13. e quello esterno nasce da quello interno, a guisa della voce di quella ninfa vagante, che
amore consumò come il sole [consuma] i vapori, 16.
e qui [sulla terra] fanno che la gente sia sicura, per il
patto che Dio fece con Noè, che mai più il mondo
sarà allagato [dal diluvio]; 19. così le due ghirlande
di quelle rose eterne giravano intorno a noi, e così la
ghirlanda esterna corrispose a quella interna. 22.
Dopo che la danza e l’altra grande espressione [di
beatitudine] sia del cantare [all’unisono] sia del
mandarsi bagliori a vicenda con gaudio e con affetto, 25. si fermarono insieme nello stesso momento e
con volontà concorde – proprio come gli occhi che
insieme devono chiudersi e aprirsi davanti al piacere
che li fa muovere –, 28. dal cuore (=dall’interno) di
una delle nuove luci uscì una voce (=Bonaventura
da Bagnoregio), la quale mi fece apparire come
l’ago [della bussola, che si volge] alla stella polare,
nel farmi volgere verso di lei. 31. E cominciò:
«L’amore che mi fa bella mi spinge a ragionare
dell’altra guida (=Domenico di Calaruega), per la
quale qui si parla bene della mia. 34. È giusto che,
dove è l’uno, s’introduca l’altro, in modo che, come
essi combatterono insieme [per la Chiesa], così la
loro gloria risplenda insieme. 37. L’esercito di Cristo, che un così caro prezzo costò riarmare [contro il
peccato], si muoveva lento, dubbioso e ridotto di
numero dietro l’insegna [della croce], 40. quando
l’imperatore che sempre regna (=Dio) venne in soccorso alla milizia, che era vacillante, per sola sua
grazia, non perché ne fosse degna. 43. E, come s’è
detto, soccorse la sposa con due campioni, al cui esempio (=Francesco) e alla cui predicazione
(=Domenico) il popolo smarrito si ravvide. 46. In
quella parte [della Spagna], dove il dolce Zefiro
sorge ad aprire le novelle fronde delle quali si vede
l’Europa rivestire, 49. non molto lontano dalla riva
percossa dalle onde, dietro le quali, per il lungo suo
corso, il sole talvolta (=nel solstizio d’estate) si nasconde ad ogni uomo, 52. sorge la fortunata città di
Calaruega sotto la protezione del grande scudo [dei
re di Castiglia], nel quale un leone giace sotto [un
castello] ed [un altro leone] sta sopra [un altro castello]. 55. Dentro vi nacque l’appassionato amante
della fede cristiana, il santo atleta benigno con i suoi
ed implacabile con i nemici. 58. E, non appena fu
creata, la sua anima fu così ripiena di potente virtù,
che, ancora in grembo, diede alla madre capacità
profetiche. 
Divina commedia. Paradiso, a cura di Pietro Genesini 52
Poi che le sponsalizie fuor compiute
al sacro fonte intra lui e la Fede,
u’ si dotar di mutua salute,
61
la donna che per lui l’assenso diede,
vide nel sonno il mirabile frutto
ch’uscir dovea di lui e de le rede;
64
e perché fosse qual era in costrutto,
quinci si mosse spirito a nomarlo
del possessivo di cui era tutto.
67
Domenico fu detto; e io ne parlo
sì come de l’agricola che Cristo
elesse a l’orto suo per aiutarlo.
70
Ben parve messo e famigliar di Cristo:
che ‘l primo amor che ‘n lui fu manifesto,
fu al primo consiglio che diè Cristo.
73
Spesse fiate fu tacito e desto
trovato in terra da la sua nutrice,
come dicesse: ‘Io son venuto a questo’.
76
Oh padre suo veramente Felice!
oh madre sua veramente Giovanna,
se, interpretata, val come si dice!
79
 Non per lo mondo, per cui mo s’affanna
di retro ad Ostiense e a Taddeo,
ma per amor de la verace manna
82
in picciol tempo gran dottor si feo;
tal che si mise a circuir la vigna
che tosto imbianca, se ‘l vignaio è reo.
85
E a la sedia che fu già benigna
più a’ poveri giusti, non per lei,
ma per colui che siede, che traligna,
88
non dispensare o due o tre per sei,
non la fortuna di prima vacante,
non decimas, quae sunt pauperum Dei,
91
addimandò, ma contro al mondo
errante
licenza di combatter per lo seme
del qual ti fascian ventiquattro piante.
94
Poi, con dottrina e con volere insieme,
con l’officio appostolico si mosse
quasi torrente ch’alta vena preme;
97
e ne li sterpi eretici percosse
l’impeto suo, più vivamente quivi
dove le resistenze eran più grosse.
100
Di lui si fecer poi diversi rivi
onde l’orto catolico si riga,
sì che i suoi arbuscelli stan più vivi.
103
Se tal fu l’una rota de la biga
in che la Santa Chiesa si difese
e vinse in campo la sua civil briga,
106
ben ti dovrebbe assai esser palese
l’eccellenza de l’altra, di cui Tomma
dinanzi al mio venir fu sì cortese.
109
Ma l’orbita che fé la parte somma
di sua circunferenza, è derelitta,
sì ch’è la muffa dov’era la gromma.
112
La sua famiglia, che si mosse dritta
coi piedi a le sue orme, è tanto volta,
che quel dinanzi a quel di retro gitta;
115
e tosto si vedrà de la ricolta
de la mala coltura, quando il loglio
si lagnerà che l’arca li sia tolta.
118
61. Dopo che furono fatte le nozze tra lui e la Fede
al sacro fonte [battesimale], dove si diedero come
dote la reciproca salvezza, 64. la donna, che diede il
consenso per lui (=la madrina), vide in sogno il mirabile frutto che doveva uscire da lui e dai suoi eredi
(=l’ordine domenicano). 67. E, affinché fosse nel
nome qual era [nella realtà], da qui (=dal cielo) si
mosse una ispirazione [ai genitori], per chiamarlo
con il possessivo [di Dominus], al quale apparteneva
interamente. 70. Domenico fu chiamato. Ed io ne
parlo come dell’agricoltore, che Cristo scelse nel
suo orto (=la Chiesa), per farlo prosperare. 73. Apparve sùbito inviato e discepolo di Cristo, perché il
primo amore, che in lui si manifestò, fu verso il primo consiglio dato da Cristo (=l’esser poveri). 76.
Spesse volte, tacito e desto, fu trovato in terra dalla
sua nutrice, come se dicesse: “Io son venuto per questo (=per esser povero e per fare penitenza)!”. 79.
Oh, suo padre veramente Felice! Oh, sua madre veramente Giovanna, se il nome, [rettamente] interpretato, vale quello che dice! 82. Non per il mondo, a
causa del quale ora ci si affanna dietro all’Ostiense
(=Enrico di Susa, cioè il diritto canonico) e dietro a
Taddeo d’Alderotto (=la medicina), ma per l’amore
della vera sapienza 85. in breve tempo diventò
grande dottore, tanto che si mise a curare e a difendere la vigna (=la Chiesa), che sùbito imbianca (=si
secca), se il vignaiolo (=il papa) è negligente. 88. E
alla sede [pontificia], che un tempo fu più benigna
[di ora] verso i poveri giusti, non per colpa di lei, ma
per colpa di colui che ci siede sopra, che ora traligna, 91. domandò non di dare [ai poveri] il due o il
tre per sei (=un terzo o la metà), non di avere le rendite del primo [beneficio] vacante, né “le decime
che sono dei poveri di Dio”; 94. ma domandò contro
il mondo errante (=gli eretici) la licenza di combattere per quella fede, con la quale ti fasciano queste
ventiquattro piante (=le anime intorno a Dante). 97.
Poi con la dottrina e con la volontà insieme, si mosse con il mandato apostolico (=del papa), quasi un
torrente che la sorgente posta in alto spinge [con irruenza a valle]. 100. Ed il suo impeto colpì nella
sterpaglia eretica, più vivamente qui [in Provenza],
dove le resistenze erano più grosse. 103. Da lui sorsero poi diversi ruscelli, dai quali viene irrigato
l’orto cattolico, così che i suoi arboscelli (=i fedeli)
si mantengano più vivi [nella fede]. 106. Se fu tale
una ruota della biga, sulla quale la santa Chiesa si
difese e vinse in campo la sua guerra civile, 109. ti
dovrebbe essere ben assai palese l’eccellenza
dell’altra (=Francesco), della quale Tommaso d’Aquino fece cortesemente l’elogio, prima del mio arrivo. 112. Ma il solco, che la parte esterna della ruota (=il fondatore) ha scavato, è completamente abbandonato, così che [ora] c’è la muffa dove [prima]
c’era la gromma [del buon vino]. 115. La sua famiglia, che si mosse dritta con i piedi sulle sue orme, è
tanto cambiata, che getta il piede davanti verso il
piede dietro (=va a ritroso). 118. E presto si vedrà
dal raccolto la cattiva coltivazione, quando il loglio
(=l’erbaccia) si lagnerà di essere tolto dal granaio
(=la Chiesa). 
Divina commedia. Paradiso, a cura di Pietro Genesini 53
Ben dico, chi cercasse a foglio a foglio
nostro volume, ancor troveria carta
u’ leggerebbe “I’ mi son quel ch’i’
soglio”;
121
ma non fia da Casal né d’Acquasparta,
là onde vegnon tali a la scrittura,
ch’uno la fugge e altro la coarta.
124
Io son la vita di Bonaventura
da Bagnoregio, che ne’ grandi offici
sempre pospuosi la sinistra cura.
127
Illuminato e Augustin son quici,
che fuor de’ primi scalzi poverelli
che nel capestro a Dio si fero amici.
130
Ugo da San Vittore è qui con elli,
e Pietro Mangiadore e Pietro Spano,
lo qual giù luce in dodici libelli;
133
Natàn profeta e ‘l metropolitano
Crisostomo e Anselmo e quel Donato
ch’a la prim’arte degnò porre mano.
136
Rabano è qui, e lucemi dallato
il calavrese abate Giovacchino,
di spirito profetico dotato.
139
Ad inveggiar cotanto paladino
mi mosse l’infiammata cortesia
di fra Tommaso e ‘l discreto latino;
142
e mosse meco questa compagnia”. 145
121. Dico bene che chi esaminasse a foglio a foglio
il nostro volume (=ad uno ad uno i frati del nostro
ordine) troverebbe ancora pagine, dove leggerebbe:
“Io sono quel che solevo essere”; 124. ma non sarà
né da Casale (=spirituale) né d’Acquasparta (=convenutale), da dove vengono tali interpreti della regola francescana, che uno la fugge, l’altro la fa più
rigida. 127. Io sono l’anima di Bonaventura da Bagnoregio, che nei grandi uffici [ricoperti] posposi
sempre le preoccupazioni temporali [a quelle spirituali]. 130. Qui [con me] ci sono Illuminato da Rieti
e Agostino d’Assisi, che furono tra i primi scalzi poverelli, che, cingendo il capestro (=il cordone francescano), si fecero amici di Dio. 133. Ugo da san
Vittore è qui con loro, e Pietro Mangiatore e Pietro
Ispano, che giù [sulla terra] risplende per i dodici
libri [delle Summulae logicales]; 136. il profeta Natan e il patriarca Giovanni Crisostomo e Anselmo
d’Aosta e quel Donato, che si degnò di porre la mano alla prima arte (=la grammatica) 139. Rabano
Mauro è qui, e risplende alla mia sinistra l’abate calabrese Gioacchino da Fiore, dotato di spirito profetico. 142. Ad esaltare un così grande paladino mi
spinsero l’infiammata cortesia e l’assennato discorso
di Tommaso d’Aquino. 145. E con me spinsero questa compagnia (= gli spiriti della seconda ghirlanda)».
I personaggi
Bonaventura da Bagnoregio (Viterbo) (1221-1274)
entra nell’ordine francescano forse nel 1243. Studia
e insegna a Parigi. Lascia l’insegnamento nel 1257,
quando diventa guida dell’ordine. Cerca di mediare
le due tendenze degli spirituali e dei conventuali, in
cui ormai l’ordine è spaccato. Scrive numerose opere. La più importante è il commento alle Sententiae
(Sentenze) di Marco Lombardo. Lo scritto più famoso è l’Itinerarium mentis in Deum (Itinerario della
mente verso Dio). È soprannominato Doctor seraphicus ed è il massimo rappresentante delle correnti
mistiche medioevali, che si riallacciano al neoplatonismo e a sant’Agostino e che affermano la superiorità della fede sulla ragione. Nel 1273 è nominato
vescovo di Albano e cardinale. Muore l’anno dopo
durante il concilio di Lione.
Domenico di Calaruèga (1170/75-1221), presso
Burgos (Spagna), appartiene alla nobile famiglia dei
Guzman. Studia teologia, divenendo famoso per la
sua conoscenza di questioni dottrinali. Fonda l’ordine dei frati domenicani, impegnati sul piano teologico a predicare la sana dottrina della fede e a difendere le verità cristiane dagli eretici. Predica in
particolare contro gli albigesi (1205 e 1207-14). È
estraneo però alla crociata contro gli albigesi (1207-
14), nella quale si distingue per ferocia Folchetto da
Marsiglia, suo collaboratore. Nel 1215 si reca a
Roma con Folchetto, per avere dal papa Innocenzo
III il riconoscimento del suo ordine. Lo ottiene
l’anno successivo. Il suo ordine si divide poi in tre
famiglie: i frati predicatori, le suore domenicane, il
terz’ordine domenicano, aperto ai laici.
Iride è l’ancella di Giunone. Scendendo sulla terra
per portare i messaggi della dea, lascia con l’arcobaleno una traccia del suo passaggio.
L’arcobaleno è fatto sorgere da Dio come segno del
nuovo patto di alleanza stipulato con Noè e la sua
famiglia dopo il diluvio universale, con cui aveva
punito gli uomini per la loro corruzione (Gn 8, 20-
22).
Enrico di Susa (?-1271) è detto Ostiense perché
cardinale e vescovo di Ostia dal 1261. Insegna diritto canonico a Bologna e a Parigi, e scrive la Summa
super titulis Decretalium (Compendio sopra i capitoli delle Decretali), un’opera fondamentale di diritto canonico, che ha una grandissima diffusione e
un grandissimo influsso nel Medio Evo.
Taddeo d’Alderotto (1215-1295) è un famoso medico di Firenze, autore di molti libri adoperati nelle
scuole del tempo.
Spirituali e conventuali sono le due correnti in cui
si divide l’ordine, quando Francesco è ancora in vita: i primi vogliono restare fedeli alla regola ed anzi
la interpretano in termini più rigidi, i secondi invece
la vogliono adattare ai tempi e ai nuovi problemi religiosi e sociali che l’ordine deve affrontare. Dante
sceglie Umbertino da Casale (Pisa) (1159ca.-dopo il
1325) come rappresentante degli spirituali, Matteo
d’Acquasparta (Terni)(1240ca.-1302) come rappresentante dei conventuali.
Illuminato da Rieti (1190ca.-1260ca.) e Agostino
d’Assisi sono tra i primi seguaci di Francesco d’Assisi.
Ugo da san Vittore (Yprès 1147ca.-Parigi 1141)
nel 1133 entra nell’abbazia di San Vittore presso 
Divina commedia. Paradiso, a cura di Pietro Genesini 54
Parigi. È filosofo e mistico. È seguace di sant’Agostino e uno dei maggiori teologi medioevali. La
sua opera più nota è De sacramentis fidei christianae (I sacramenti della fede cristiana). È l’iniziatore della Scuola di San Vittore, che ha un grande
influsso sul pensiero mistico medioevale.
Pietro Mangiatore (Troyes 1100ca.-1179), noto anche come Petrus Comestor, è decano della cattedrale di Troyes e cancelliere dell’università di Parigi. Il
soprannome probabilmente gli deriva dalla sua fame
insaziabile di lettore di libri.
Pietro Ispano (Lisbona 1226-Roma 1277) abbandona la professione di medico, per prendere gli ordini
religiosi. Diventa cardinale e vescovo di Frascati
(1273), poi papa con il nome di Giovanni XXI
(1276). È famoso per le Summulae logicales (Piccoli compendi di logica), un testo di logica che ha una
grandissima diffusione.
Anselmo d’Aosta (1033-1109) è monaco benedettino, vescovo di Canterbury nel 1193. È filosofo e teologo. Ancor oggi la sua fama è legata alla prova
ontologica dell’esistenza di Dio: nel concetto di
Dio come dell’essere più perfetto è implicita la sua
esistenza. Se non esistesse, Egli non sarebbe l’essere
più perfetto, in quanto mancherebbe di quella perfezione che è l’esistenza.
Rabano Mauro (Magonza 776-Winfel 856) è insegnante e dal 1192 è abate del monastero di Fulda.
Dall’847 è arcivescovo di Magonza. È filosofo, mistico e teologo. Scrive De unverso o De rerum natura (L’universo o La naura) e De institutione clericorum (Le istituzioni dei chierici)
Gioacchino da Celico (1130ca.-1202) è detto da
Fiore dal nome del monastero che fonda in San
Giovanni in Fiore (1189). Ha fama di mistico e di
profeta. Nelle sue opere propugna un rinnovamento
religioso e sociale. Nell’immaginario collettivo diventa ben presto una figura profetica e leggendaria.
Giovanni d’Antiochia (345-407) è detto Crisostomo, cioè bocca d’oro, per la sua grande eloquenza.
È uno dei grandi Padri della Chiesa. È metropolita
di Costantinopoli. Per le sue invettive contro la corruzione della corte imperiale dell’imperatore Arcadio, viene mandato in esilio, dove muore.
Elio Donato (sec. IV) è maestro di san Girolamo e
famoso grammatico. Scrive le Artes grammatcae
(L’arte della grammatica), un testo di grammatica
diffusissimo nel Medio Evo.
Natan è un profeta ebraico che vive al tempo dei re
David e Salomone (970 a.C.). È famoso per i rimproveri che muove a re David a causa della sua superbia e della sua vita peccaminosa (2 Sam 12, 1
sgg.; 1 Re 1, 34).
Commento
1. Il canto ha la stessa struttura del canto precedente: qui un frate francescano presenta la vita di Domenico di Calaruega e gli ideali dell’ordine domenicano, quindi rimprovera i frati del suo ordine, che
si sono allontanati dalla regola del fondatore; lì un
frate domenicano presenta la vita di Francesco
d’Assisi e gli ideali dell’ordine francescano, quindi
rimprovera i frati del suo ordine, che si sono allontanati dalla regola del fondatore. Le simmetrie però si
presentano anche a livelli ulteriori. Ad esempio
Francesco sposa Madonna Povertà (un motivo consueto dell’agiografia francescana), Domenico sposa
la Fede al fonte battesimale (un’idea originale del
poeta).
1.1. Dante mette il frate francescano Bonaventura
da Bagnoregio e Domenico di Calaruega, il massimo
predicatore della Chiesa, nel quarto cielo, il Sole,
dove sono collocati gli spiriti sapienti. Tommaso si
rivolge alla vita teoretica, Francesco alla vita pratica. Ma altre figure sono più vicine a Dio: l’avo
Cacciaguida, che muore in Terra Santa, combattendo per la fede (Pd XV-XVII), Benedetto da Norcia,
che unisce la preghiera e le opere (Pd XXII). A suo
avviso la vita conventuale o dedita alla propria perfezione o alla riflessione teologica non è completa.
Invece Cacciaguida e Benedetto hanno condotto una
vita dedita alla diffusione combattiva della fede oppure che univa vita attiva e vita contemplativa. Proprio questa loro vita li ha resi meritevoli di essere
posti più vicino a Dio. Anche in questo caso emerge
la centralità della vita terrena. Ed essa condiziona la
collocazione nel cielo.
2. Bonaventura da Bagnoregio è teologo e mistico,
quindi è al di sopra della ragione, al di sopra del più
grande teologo del mondo cristiano, Tommaso
d’Aquino. D’altra parte anche Virgilio, simbolo della ragione umana, nel paradiso terrestre cede il posto
a Beatrice, simbolo della fede e della teologia. E a
sua volta Beatrice cede il posto a Bernardo di Chiaravalle, simbolo della fede mistica. Alla fine
dell’opera è lui che intercede per Dante presso la
Vergine Maria, affinché il poeta abbia la visione mistica di Dio (Pd XXXIII, 1-39). L’itinerario verso
Dio è quindi il seguente: la fede basata sulla rivelazione ha la meglio sulla ragione, che procede per
sillogismi; la fede mistica ha la meglio sulla fede
teologica e raziocinante.
3. Domenico di Calaruega è fatto nascere ad Occidente, come Francesco è fatto nascere ad Oriente. In
questo modo i due campioni della fede riescono ad
abbracciare l’intero mondo cristiano.
4. Domenico è circondato da tre donne fin dalla nascita: la madre, la madrina e la nutrice. Fin dal primo momento risulta chiaro che ha una missione da
compiere. È trovato per terra sveglio e silenzioso
dalla nutrice (cosa peraltro comune a tutti i bambini). Questo fatto viene interpretato come se volesse
dire che egli era nato per questo, cioè per predicare
la fede e per aiutare i cristiani con un atteggiamento
di umiltà e di penitenza. La sua vita viene ricostruita sulla falsariga di quella di Gesù Cristo: «Io son
venuto a questo» sono parole dette da Gesù Cristo
(Mc 1, 38). La sua predestinazione si vede anche
quando egli non sceglie di studiare i testi dell’Ostiense (il diritto canonico), né quelli di Taddeo
d’Alderotto (la medicina), due discipline che gli avrebbero dato fama e denaro. Sceglie invece di studiare la sana dottrina teologia. Quindi si rivolge al
papa, ma non per chiedere una parte del denaro destinata alle opere pie né la prima sede vacante, bensì
la licenza di predicare la vera dottrina al popolo cri-
Divina commedia. Paradiso, a cura di Pietro Genesini 55
stiano errante e di lottare contro la piaga delle eresie. E, una volta ottenutala, riversa il suo impeto in
Provenza, dove le resistenze degli eretici erano
maggiori. Con la licenza di predicare giunge anche
l’approvazione dell’ordine domenicano, che si suddivide in tre famiglie, per svolgere in modo più efficiente e articolato il compito di recuperare il popolo
all’ortodossia cristiana. Dante tratteggia una vita
trionfante secondo gli stilemi dell’oratoria religiosa
di tipo edificante. Resta peraltro molto aderente alla
vita di Domenico, come era stato aderente alla vita
di Francesco.
5. L’elogio di Domenico e dell’ordine domenicano
è reso più tangibile dalla critica finale che Bonaventura fa ai frati francescani: essi hanno modificato la
regola iniziale, rendendola chi più rigorosa, chi più
leggera. Anche Tommaso si era comportato allo
stesso modo, elogiando i frati francescani e criticando i suoi, che hanno dimenticato «dove ben ci
s’impingua [di beni spirituali], se non si vaneggia
[dietro ai beni mondani]» (v. 139). La critica,
l’elogio e l’esempio sono una strategia didattica
molto efficace.
6. Per l’immaginario medioevale valeva il principio
che nomen omen est (il nome è un augurio e una
profezia di futuro, condiziona il destino di chi lo
porta) o che nomina sunt conseqeuntia rerum (i
nomi sono conseguenze delle cose, cioè non sono arbitrari, puri suoni, dipendono dalle cose stesse,
quindi esplicano la natura profonda di ciò che nominano). Domenicus significa «che appartiene al Signore», cioè a Dio; Felice, il padre, significa «ben
fortunato»; Giovanna, la madre, secondo i lessici
medioevali derivava dall’ebraico e valeva «piena di
grazia». Così Domenico dedica tutta la sua vita a
Dio e alla diffusione della sana dottrina teologica.
Nel Medio Evo non soltanto i nomi indicavano
l’essenza delle cose, ma anche i numeri avevano la
capacità di svelare le strutture profonde della realtà.
Da questa convinzione, universalmente professata,
deriva la struttura numerologica e i continui richiami
numerici all’interno della Divina commedia: 33
canti più uno introduttivo, per un totale di 100 canti;
i canti VI sono canti politici, il canto L (Pg XVI) è il
canto di passaggio alla seconda metà dell’opera, la
profezia del Cinquecento dieci e cinque, cioè del
DXV, anagrammato in DUX (Pg XXXIII, 43) ecc.
6.1. D’altra parte questa convinzione non deve lasciare perplessi o scettici nei confronti del pensiero
medioevale: la scienza moderna, iniziata da G. Galilei (1564-1642), si fonda sul metodo matematicosperimentale e afferma che la natura profonda delle
cose è matematica e che Dio è il primo matematico.
Rispetto all’astrattezza del pensiero moderno la prospettiva medioevale aveva almeno il pregio che le
sue affermazioni erano controllabili dalle «sensate
esperienze» dello scienziato come dell’uomo comune. Insomma non si deve criticare il pensiero medioevale di essere antiscientifico (adoperando concetti
anacronistici, perché elaborati secoli dopo!), perché
la scienza moderna sviluppa in modo più intenso ed
efficace quegli strumenti logici, metodologici,
«scientifici», di cui il Medio Evo può farsi vanto. Il
matematismo di Galilei è indubbiamente più efficace del logicismo medioevale. D’altra parte anche i
numeri arabi sono molto più efficaci di quelli romani. I pensatori posteriori devono almeno cercare di
perfezionare le intuizioni e le scoperte dei loro predecessori!
7. La lotta conto gli eretici impegna moltissime energie della Chiesa. Eppure una delle cause, forse la
più importante, del sorgere delle eresie è la corruzione che è capillarmente diffusa all’interno della
Chiesa stessa. Che essa ci sia lo dice lo stesso Dante
e lo riconoscono quei numerosi movimenti di riforma, che attraversano la storia della Chiesa dal movimento riformatore di Cluny (910) al Concilio di
Trento (1545-63). L’incapacità o l’impossibilità
delle gerarchie romane di dare luogo motu proprio
alle riforme provoca la spaccatura dell’Europa in
due parti con la riforma protestante di M. Lutero
(1517). D’altra parte lo stesso Dante auspica la venuta del Veltro (If I, 100-111), di un DUX (Pg
XXXIII, 43), denuncia infinite volte la corruzione
della Chiesa (If XIX, 52-120) e si attribuisce una
funzione salvifica e riformatrice (Pd XVII, 106-142)
operando all’interno della Chiesa, come Francesco e
Domenico. Ma senza successo. Peraltro la Chiesa
con le cariche e le prebende comperava i servizi e la
fedeltà degli intellettuali e con la corruzione garantiva ordine e stabilità sociale o meglio compattezza
ideologica e culturale e omogeneità di valori a tutta
l’Europa. E gli intellettuali non intendevano affatto
togliersi la possibilità di una vita facile, piacevole
ed agiata in nome di astratti problemi morali. F. Petrarca (1304-1374) prende gli ordini minori. G.
Boccaccio (1313-1375) è costretto a considerare la
possibilità di prendere gli ordini minori per poter affrontare serenamente la vecchiaia. Due secoli dopo
la situazione non è cambiata: L. Ariosto (1474-
1533) si sposa di nascosto per non perdere il beneficio ecclesiastico. In trempi più tardi G. Leopardi
(1798-1937) evita per poco di prendere gli ordini
minori.
8. Alla fine del canto Bonaventura fa l’elenco dei
frati francescani e degli altri personaggi presenti nel
cielo del Sole. Le informazioni vengono date più
numerose e in modo più icastico di quanto era successo nelle due cantiche precedenti, ad esempio con
Virgilio che indica le anime dei lussuriosi (If V, 52-
72), con Ciacco che indica dove sono finiti i grandi
fiorentini (If VI, 77-87), con Farinata degli Uberti
che dice il nome di altri eretici (If X, 118-120) e
con Brunetto Latini che tra tutti i «cherci e litterati
grandi e di gran fama» sceglie tre nomi (If XV, 100-
114). Nel Paradiso le parole esprimono anche la luce e la gioia dei beati.
8.1. Dante prova la soluzione dei canti abbinati dalla struttura e dal contenuto: un frate che parla della
vita del fondatore di un altro ordine, tesse l’elogio
di questi frati e critica i suoi; e viceversa (XI-XII). Il
poeta aveva provato molteplici soluzioni. I primi tre
canti dell’Inferno hanno un inizio, uno sviluppo e
una conclusione molto semplice. Poi prova a collegare un canto con l’inizio del successivo (V-VI, VIVII, X-XI, XIII-XIV, XXVI-XXVII), quindi incontra 
Divina commedia. Paradiso, a cura di Pietro Genesini 56
un personaggio in un canto e lo lascia in un altro
(Griffolino d’Arezzo, XXIX-XXX), ancora incontra
un personaggio in un canto e gli fa raccontare la sua
storia nella prima metà del canto successivo (il conte
Ugolino della Gherardesca, XXXII-XXXIII). Nel
Purgatorio si fa accompagnare da un personaggio
per tre canti (Sordello da Goito, VI-VIII) e da un altro per 13 (Stazio, XXI-XXXIII). Nel Paradiso incontra un personaggio in un canto e gli fa occupare
tutto il canto successivo (Giustiniano, V-VI), dedica
ben tre canti ad uno stesso personaggio (Cacciaguida, XV-XVII) e ad un certo punto lascia Beatrice
per un nuovo personaggio (san Bernardo, XXXII),
quindi resta da solo davanti alla corte celeste
(XXXIII).
8.2. Egli applica costantemente il principio della varietà sia al livello di struttura sia al livello di contenuto (papi messi all’inferno, donne di malaffare e
prostitute messe in paradiso), perché il compito del
poeta è quello di plasmare la realtà che tocca, per
interessare senza tregua il lettore, e il compito del
riformatore politico e religioso è quello di riplasmare la realtà sociale e spirituale con gli strumenti offerti dalla poesia. Il poeta, il politico, il mistico sono
i tre aspetti fondamentali con cui Dante si presenta
al lettore. E tutti e tre hanno la stessa radice e gli
stessi scopi: riformare, mutare, modificare, riportare
gli uomini a percorrere la strada abbandonata del
bene.
9. I giudizi di Dante sull’ordine francescano e sull’ordine domenicano, oltre che sui singoli individui,
e in generale sugli ecclesiastici vanno confrontati
con i giudizi di altri autori, che li danno da punti di
vista profondamente diversi. In al modo emerge il
carattere profondamente ideologico dei giudizi del
poeta come dei giudizi degli altri autori
9.1. Nello Specchio di vera penitenza, una raccolta
di prediche edificanti, il frate domenicano J. Passavanti (1302ca.-1357) difende ad oltranza gli ecclesiastici contro i laici e contro il sapere laico, anche
se riconosce gli errori, cioè i peccati, degli ecclesiastici. E, in sintonia con il suo pubblico popolare, ha
una visione estremamente povera dei peccati (ridotti
a lussuria, superbia, avarizia o attaccamento alla ricchezza), della vita terrena e di quella ultraterrena.
9.2. Nel Decameron, una raccolta di 100 novelle,
G. Boccaccio (1313-1375) dà una valutazione laica
e terrena del comportamento degli ecclesiastici. E
trasforma il papa Bonifacio VIII, l’acerrimo nemico
di Dante, in un grande principe, sensibile alla ricchezza e ai valori del mondo, che con abilità manda
avanti gli affari della Chiesa. In sostanza egli non dà
giudizi morali sui comportamenti degli ecclesiastici.
Egli si schiera con i nobili (che però non lo vogliono
nelle loro file), pur essendo di estrazione borghese;
ma, quando serve, è ugualmente tagliente sia con i
religiosi che con i laici. Invece condanna senz’appello il popolo credulone e assetato di miracoli, che
merita soltanto d’essere imbrogliato.
9.3. Nel Novellino, una raccolta di 50 novelle, Masuccio Guardati, detto Salernitano (1410/15-1475),
un nobile napoletano, esprime un atteggiamento irreligioso, blasfemo, ferocemente anticlericale e pornografico verso i nemici di classe, tanto che
l’Uditore, un alto ecclesiastico che si occupava della propaganda ostile alla Chiesa, distrugge di sua
mano il manoscritto autografo, poco prima o forse
poco dopo la morte dell’autore. A una nobiltà che
pratica gli ideali di liberalità, di prodezza e di amicizia, l’autore contrappone un mondo ecclesiastico
dissoluto, dedito agli imbrogli, ai piaceri della carne
e avido di denaro.
9.4. In un breve trattato di politica, intitolato il
Principe (1512-13) N. Machiavelli (1469-1527) intende staccare la politica dalla morale e darle uno
statuto di scienza autonoma: la politica ha le sue
leggi, che non concordano necessariamente con
quelle della morale. L’uomo politico deve infrangere le leggi della morale, quando ciò torna utile al
bene dello Stato e al mantenimento del potere. La
religione è strumento di potere, perché permette di
controllare gli uomini. Il principe deve mostrare di
avere (non è necessario che li abbia) quegli atteggiamenti ispirati alla benevolenza, all’umanità e al
rispetto dei valori religiosi, che lo rendono ben accetto ai suoi sudditi.
10. Dante continua le variazioni sul nome detto (è il
caso generale), non detto (il poeta tace il suo a Sapìa da Siena), detto in un secondo momento (il suo
e quello di Matelda), anonimo (l’anonimo fiorentino). Qui ora il nomen è omen (Domenico, Felice,
Giovanna), è una previsione e un augurio per il futuro. D’altra parte la Bibbia daà un significato forte
all’attribuzione del nome, e normalmente nella scelta del nome ai figli si pensa a un personaggio famoso
a cui i figli dovrebbero assomigliare. Sicuramente
molti autori non sarebbero divenuti famosi con il loro nome originale (Italo Svevo, Alberto Moravia).
Così hanno deciso di cambiarlo.
La struttura del canto è semplice: 1) il frate francescano Bonaventura da Bagnoregio parla della vita e
dell’opera di Domenico di Calaruega, che sposa la
Fede; 2) tesse l’elogio dei frati domenicani; quindi
3) critica i frati del suo ordine che hanno reso più
rigida o reso più facile la regola; infine 4) fa il nome
di alcuni frati francescani e di alcuni mistici che sono lì con lui in cielo. 
Divina commedia. Paradiso, a cura di Pietro Genesini 57
Canto XV
Benigna volontade in che si liqua
sempre l’amor che drittamente spira,
come cupidità fa ne la iniqua,
1
silenzio puose a quella dolce lira,
e fece quietar le sante corde
che la destra del cielo allenta e tira.
4
Come saranno a’ giusti preghi sorde
quelle sustanze che, per darmi voglia
ch’io le pregassi, a tacer fur concorde?
7
Bene è che sanza termine si doglia
chi, per amor di cosa che non duri
etternalmente, quello amor si spoglia.
10
Quale per li seren tranquilli e puri
discorre ad ora ad or sùbito foco,
movendo li occhi che stavan sicuri,
13
e pare stella che tramuti loco,
se non che da la parte ond’e’ s’accende
nulla sen perde, ed esso dura poco:
16
tale dal corno che ‘n destro si stende
a piè di quella croce corse un astro
de la costellazion che lì resplende;
19
né si partì la gemma dal suo nastro,
ma per la lista radial trascorse,
che parve foco dietro ad alabastro.
22
Sì pia l’ombra d’Anchise si porse,
se fede merta nostra maggior musa,
quando in Eliso del figlio s’accorse.
25
“O sanguis meus, o superinfusa
gratia Dei, sicut tibi cui
bis unquam celi ianua reclusa?”.
28
Così quel lume: ond’io m’attesi a lui;
poscia rivolsi a la mia donna il viso,
e quinci e quindi stupefatto fui;
31
ché dentro a li occhi suoi ardeva un riso
tal, ch’io pensai co’ miei toccar lo fondo
de la mia gloria e del mio paradiso.
34
Indi, a udire e a veder giocondo,
giunse lo spirto al suo principio cose,
ch’io non lo ‘ntesi, sì parlò profondo;
37
né per elezion mi si nascose,
ma per necessità, ché ‘l suo concetto
al segno d’i mortal si soprapuose.
40
E quando l’arco de l’ardente affetto
fu sì sfogato, che ‘l parlar discese
inver’ lo segno del nostro intelletto,
43
la prima cosa che per me s’intese,
“Benedetto sia tu”, fu, “trino e uno,
che nel mio seme se’ tanto cortese!”.
46
E seguì: “Grato e lontano digiuno,
tratto leggendo del magno volume
du’ non si muta mai bianco né bruno,
49
solvuto hai, figlio, dentro a questo lume
in ch’io ti parlo, mercè di colei
ch’a l’alto volo ti vestì le piume.
52
Tu credi che a me tuo pensier mei
da quel ch’è primo, così come raia
da l’un, se si conosce, il cinque e ‘l sei;
55
e però ch’io mi sia e perch’io paia
più gaudioso a te, non mi domandi,
che alcun altro in questa turba gaia.
58
1. La volontà di fare il bene, nella quale si risolve
sempre l’amore [divino] che ispira sentimenti retti,
come la cupidigia la fa diventare volontà di fare il
male, 4. fece tacere quella dolce lira (=il coro dei
beati) e fece fermare le sante corde, che la mano di
Dio allenta e tende. 7. Come potranno essere sorde
alle giuste preghiere [dei vivi] quelle anime che, per
invogliarmi ad esprimere i miei desideri, furono
concordi a tacere? 10. È giusto che soffra senza fine
[nell’inferno] colui che, per amore di una cosa che
non duri eternamente, si spoglia di quell’amore [divino]. 13. Come per i sereni (=cieli) tranquilli e puri
guizza di tanto in tanto un fuoco improvviso, che fa
muover gli occhi che guardavano sicuri, 16. e appare una stella che muti il suo posto, se non che dalla
parte dove esso si accende non scompare alcuna stella, ed essa dura poco; 19. così dal braccio, che si
stende a destra, corse ai piedi di quella croce un astro (=un’anima splendente) della costellazione che
lì risplende. 22. Né la gemma (=l’anima) si staccò
dal suo nastro (=la croce), ma si mosse lungo i due
bracci, [in modo] che parve [come] un fuoco dietro
ad alabastro. 25. Con lo stesso affetto l’ombra di
Anchise si offrì [agli occhi di Enea], se merita fiducia la nostra maggior musa (=Virgilio), quando essa
nei Campi Elisi scorse il figlio. 28. «O sangue mio,
o sovrabbondante grazia di Dio infusa [in te], a
chi come a te fu mai dischiusa due volte la porta
del cielo?» 31. Così disse quella luce. Perciò io la
fissai attentamente. Poi rivolsi lo sguardo alla mia
donna e rimasi stupefatto per le parole di quella luce
e per il volto di lei: 34. dentro ai suoi occhi ardeva
un sorriso tale, che io pensai di toccare con i miei il
culmine della mia gloria e del mio paradiso
(=beatitudine). 37. Quindi lo spirito, piacevole da
udire e da vedere, aggiunse alle prime parole cose,
che io non compresi, tanto parlò profondamente. 40.
Né si nascose a me per sua scelta, ma per necessità,
perché il suo pensiero andò oltre il limite della
comprensione umana. 43. E, quando l’ardore
dell’affetto intensissimo si fu sfogato al punto che le
sue parole discesero al livello del nostro intelletto,
46. la prima cosa che da me si comprese fu: «Benedetto sia tu, o [Dio] uno e trino, che sei tanto cortese
(=generoso) verso la mia discendenza!». 49. E proseguì: «Un gradito e lungo desiderio [di vederti],
sorto [in me] leggendo nel grande volume (=in Dio),
dove non si muta mai né la pagina bianca né quella
bruna (=scritta), 52. tu, o figlio, hai soddisfatto dentro questa luce, in cui ti parlo, grazie a colei che ti
vestì le piume per questo gran volo. 55. Tu credi che
il tuo pensiero venga a me da colui che è primo
(=Dio), così come deriva dal [numero] uno il cinque
ed il sei (=gli altri numeri). 58. Perciò non mi domandi chi io sia e perché io appaia verso di te più
festoso di ogni altro spirito di questa gaia schiera. 
Divina commedia. Paradiso, a cura di Pietro Genesini 58
Tu credi ‘l vero; ché i minori e ‘ grandi
di questa vita miran ne lo speglio
in che, prima che pensi, il pensier pandi;
61
ma perché ‘l sacro amore in che io veglio
con perpetua vista e che m’asseta
di dolce disiar, s’adempia meglio,
64
la voce tua sicura, balda e lieta
suoni la volontà, suoni ‘l disio,
a che la mia risposta è già decreta!”.
67
Io mi volsi a Beatrice, e quella udio
pria ch’io parlassi, e arrisemi un cenno
che fece crescer l’ali al voler mio.
70
Poi cominciai così: “L’affetto e ‘l senno,
come la prima equalità v’apparse,
d’un peso per ciascun di voi si fenno,
73
però che ‘l sol che v’allumò e arse,
col caldo e con la luce è sì iguali,
che tutte simiglianze sono scarse.
76
Ma voglia e argomento ne’ mortali,
per la cagion ch’a voi è manifesta,
diversamente son pennuti in ali;
79
ond’io, che son mortal, mi sento in questa
disagguaglianza, e però non ringrazio
se non col core a la paterna festa.
82
Ben supplico io a te, vivo topazio
che questa gioia preziosa ingemmi,
perché mi facci del tuo nome sazio”.
85
“O fronda mia in che io compiacemmi
pur aspettando, io fui la tua radice”:
cotal principio, rispondendo, femmi.
88
Poscia mi disse: “Quel da cui si dice
tua cognazione e che cent’anni e piùe
girato ha ‘l monte in la prima cornice,
91
mio figlio fu e tuo bisavol fue:
ben si convien che la lunga fatica
tu li raccorci con l’opere tue.
94
Fiorenza dentro da la cerchia antica,
ond’ella toglie ancora e terza e nona,
si stava in pace, sobria e pudica.
97
Non avea catenella, non corona,
non gonne contigiate, non cintura
che fosse a veder più che la persona.
100
Non faceva, nascendo, ancor paura
la figlia al padre, che ‘l tempo e la dote
non fuggien quinci e quindi la misura.
103
Non avea case di famiglia vòte;
non v’era giunto ancor Sardanapalo
a mostrar ciò che ‘n camera si puote.
106
Non era vinto ancora Montemalo
dal vostro Uccellatoio, che, com’è vinto
nel montar sù, così sarà nel calo.
109
Bellincion Berti vid’io andar cinto
di cuoio e d’osso, e venir da lo specchio
la donna sua sanza ‘l viso dipinto;
112
e vidi quel d’i Nerli e quel del Vecchio
esser contenti a la pelle scoperta,
e le sue donne al fuso e al pennecchio.
115
Oh fortunate! ciascuna era certa
de la sua sepultura, e ancor nulla
era per Francia nel letto diserta.
118
61. Tu credi il vero, perché i piccoli e i grandi di
questa vita [beata] vedono nello specchio (=in Dio)
in cui manifesti il tuo pensiero prima di pensarlo.
64. Ma, affinché l’amore divino, nel quale io veglio
con una visione perpetua e che mi fa provare la sete
del dolce desiderio [di risponderti], si adempia meglio, 67. la tua voce sicura (=senza incertezze), coraggiosa e lieta esprima con le parole la tua volontà,
esprima il tuo desiderio, ai quali la mia risposta è
già pronta!». 70. Io mi rivolsi a Beatrice, [per chiederle di parlare]; ella udì [la mia richiesta] prima
che io parlassi, e mi sorrise un cenno di consenso,
che fece crescere le ali al mio desiderio. 73. Poi
cominciai così: «Il sentimento e l’intelletto, non appena la prima uguaglianza (=Dio, i cui attributi raggiungono tutti lo stesso grado infinito di perfezione)
vi apparve (= non appena saliste al cielo), si fecero
dello stesso peso (=uguali, seppure a un grado non
infinito) per ciascuno di voi, 76. perché il sole
(=Dio), che v’illuminò e che vi arse, è così uguale
nel fuoco [dell’amore] e nella luce [della sapienza],
che tutte le [altre] uguaglianze a Lui simili (=angeli
e beati) sono insufficienti [rispetto a Lui]. 79. Ma la
facoltà di sentire e quella di ragionare nei mortali,
per il motivo (=l’imperfezione umana) che a voi è
manifesto, hanno una diversa capacità di volare (=la
ragione non è all’altezza del sentimento). 82. Perciò
io, che sono mortale, mi sento in questa disuguaglianza, e ringrazio soltanto con il cuore per questa
paterna accoglienza. 85. Ben ti supplico, o vivo topazio che ingemmi questo gioiello prezioso (=la
croce), di farmi sazio (=di rivelarmi) del tuo nome».
88. «O fronda mia, nella quale mi compiacqui solamente aspettandoti, io fui la tua radice (=il tuo capostipite)» in questo modo iniziò a rispondermi. 91.
Poi continuò: «Colui (=Alighiero I), dal quale la tua
famiglia ha preso il nome e che per cent’anni e più
ha girato il monte [del purgatorio] nella prima cornice (=quella dei superbi), 94. fu mio figlio e fu tuo
bisavolo: è ben necessario che tu gli accorci la lunga
fatica con le tue opere. 97. Firenze dentro la cerchia
antica, dove essa sente ancora suonare l’ora terza e
la nona, viveva in pace, sobria e pudìca. 100. Non si
usavano collane, non corone [per il capo], non gonne
ricamate, non cinture che fossero più vistose della
persona [che le portava]. 103. Nascendo, la figlia
non faceva ancor paura al padre, perché il tempo
[delle nozze] e la dote non superavano, né questa né
quello, la misura. 106. Non c’erano case [con stanze] vuote, non vi era ancor giunto Sardanapàlo a
mostrar ciò che si può fare in camera (=dentro casa).
109. Non era ancor vinto monte Mario (=Roma) dal
vostro monte Uccellatoio; e quello, com’è [stato]
vinto nell’ascesa, così sarà vinto nella decadenza.
112. Io vidi Bellincion Berti andare cinto di cuoio e
d’osso e la sua donna venir [via] dallo specchio senza il viso dipinto. 115. E vidi la famiglia dei Nerli e
quella dei Vecchietti esser contente di [indossar un
mantello di] pelle non foderata e le sue donne [lavorare] al fuso e al pennecchio. 118. Oh fortunate!,
ciascuna era certa della sua sepoltura e ancora nessuna era lasciata sola nel letto [dal marito partito]
per la Francia. 
Divina commedia. Paradiso, a cura di Pietro Genesini 59
L’una vegghiava a studio de la culla,
e, consolando, usava l’idioma
che prima i padri e le madri trastulla;
121
l’altra, traendo a la rocca la chioma,
favoleggiava con la sua famiglia
d’i Troiani, di Fiesole e di Roma.
124
Saria tenuta allor tal maraviglia
una Cianghella, un Lapo Salterello,
qual or saria Cincinnato e Corniglia.
127
A così riposato, a così bello
viver di cittadini, a così fida
cittadinanza, a così dolce ostello,
130
Maria mi diè, chiamata in alte grida;
e ne l’antico vostro Batisteo
insieme fui cristiano e Cacciaguida.
133
Moronto fu mio frate ed Eliseo;
mia donna venne a me di val di Pado,
e quindi il sopranome tuo si feo.
136
Poi seguitai lo ‘mperador Currado;
ed el mi cinse de la sua milizia,
tanto per bene ovrar li venni in grado.
139
Dietro li andai incontro a la nequizia
di quella legge il cui popolo usurpa,
per colpa d’i pastor, vostra giustizia.
142
Quivi fu’ io da quella gente turpa
disviluppato dal mondo fallace,
lo cui amor molt’anime deturpa;
145
e venni dal martiro a questa pace”. 148
121. L’una vegliava attenta alla culla e, per consolare [il bambino], usava quel linguaggio che diverte
i padri e le madri per primi. 124. L’altra, avvolgendo alla rocca il pennecchio, raccontava alla sua famiglia le antiche leggende dei troiani, di Fiesole e
di Roma. 127. Allora sarebbe [stata] ritenuta tanto
sorprendente una [donna scostumata come la] Cianghella della Tosa, un [uomo politico barattiere come] Lapo Salterello, quanto ora lo sarebbero Cincinnato e Cornelia. 130. Ad una vita così tranquilla,
ad una vita così bella, ad una cittadinanza così fidata, ad una dimora così gradita 133. mi diede la Vergine Maria, invocata ad alte grida [da mia madre]. E
nel vostro antico battistero [di san Giovanni] fui
contemporaneamente cristiano e Cacciaguida. 136.
Mio fratello fu Moronto, che mantenne il cognome
degli Elisei; la mia donna venne a me dalla valle del
Po (=la Valpadana) e da essa ebbe origine il tuo cognome. 139. Poi mi misi al servizio dell’imperatore
Corrado III di Svevia, ed egli mi fece cavaliere, tanto gli divenni gradito per la mia buona opera. 142.
Gli andai dietro contro la nequizia di quella legge
[maomettana], il cui popolo usùrpa, per colpa dei
papi, il vostro diritto [sulla Terra Santa]. 145. Qui
(=in questa spedizione) per mano di quella gente
turpe io fui liberato dal mondo fallace, l’amore per
il quale deturpa molte anime, 148. e venni dal martirio (=la morte subita combattendo per la fede) a
questa pace».
I personaggi
Enea nel corso del viaggio che lo porta dalla città di
Troia, incendiata dagli achei, al Lazio, la sua nuova
patria, discende negli inferi, per incontrare l’ombra
del padre Anchise, che gli preannunzia la sua discendenza futura e la nascita dell’Impero. La fonte
di Dante è Virgilio, Eneide, VI, 684 sgg.
Cacciaguida degli Elisei (1091-1148ca.) ha due fratelli, Moronto ed Eliseo, di cui non si sa nulla. Sposa Alighiera o Allagheria, che proviene dalla valle
del Po, cioè da Ferrara (o da Padova). Si mette al
servizio di Corrado III di Hohenstaufen (1138-
1152), che lo nomina cavaliere. Segue costui nella
seconda crociata in Terra Santa (1147-49), predicata da Bernardo di Chiaravalle (1091-1153) e conclusasi disastrosamente. In essa trova la morte. Da
lui discende Alighiero I, da questi Bellincione, che è
padre di Alighiero II, che è il padre di Dante. La
moglie Alighiera doveva essere una donna di polso,
se riesce ad imporre il cognome alla famiglia. Di lui
non ci sono altre notizie.
Nel 1300 Firenze ha 30.000 abitanti. Al tempo di
Cacciaguida gli armipotens (gli uomini atti a portare le armi), cioè tutti gli uomini dai 18 ai 70 anni,
erano quindi 6.000.
Alighiero I nasce verso il 1130-1140. Appare in documenti del 1189 e del 1201. Di lui non ci sono altre notizie.
Bellincion Berti, capo della famiglia dei Ravignani,
è un nobile del sec. XII dai costumi integerrimi.
I Nerli e i Vecchietti sono due nobili e antiche famiglie fiorentine del sec. XII, che il poeta indica
come modelli di comportamenti civili ormai scomparsi.
Cianghella della Tosa (seconda metà sec. XIII-inizi
sec. XIV) è una donna molto sensibile alle novità
della moda. Inoltre è anche lussuriosa e arrogante.
Le altre donne cercano d’imitarla.
Lapo Salterello è un giurista e poeta fiorentino, che
nel 1302 viene bandito da Firenze con l’accusa di
baratteria. La stessa accusa era stata mossa anche a
Dante.
Corrado III di Hohenstaufen è imperatore del Sacro Romano Impero dal 1138 al 1152. Con Luigi
VII re di Francia partecipa alla seconda crociata in
Terra Santa (1147-1149), per riconquistare il Santo
Sepolcro. La crociata si conclude in modo disastroso.
Sardanapàlo (667-626 a.C.) è un re assiro che nel
Medio Evo diventa simbolo di corruzione e di esasperata lussuria.
Cincinnato (sec. IV a.C.) sta lavorando nei suoi
campi, quando riceve l’incarico di guidare l’esercito
romano contro gli equi. Una volta terminate vittoriosamente le operazioni militari, ritorna al lavoro interrotto senza chiedere alcuna ricompensa.
Cornelia (sec. II a.C.) è la madre dei Gracchi. A
un’amica che le mostrava i suoi gioielli essa mostra i
suoi: i due figli Tiberio e Caio Gracco. Diventeranno tribuni della plebe e saranno ambedue uccisi durante tafferugli scatenati dai nobili.
Divina commedia. Paradiso, a cura di Pietro Genesini 60
Commento
1. L’inizio del canto fa corpo a sé, ha la funzione di
alzare il tono del canto e di sottolineare la vita corale delle anime che stanno davanti al poeta. L’anima
che si muove è luminosa come devono essere le anime del paradiso, e discende dalla croce, che è
simbolo di passione e di morte, ma anche di resurrezione e di redenzione. L’immagine delle stelle cadenti si trova anche in Pg V, 37-39.
2. Cacciaguida accoglie Dante in modo festoso e
con parole talmente elevate, che il poeta non capisce. Ma anche Dante alza il tono del suo linguaggio,
per essere all’altezza dell’anima che ha espresso la
sua gioia nel vederlo (vv. 73-87): usa ben 15 versi di
linguaggio splendente e difficile per dire che egli,
che è mortale, deve usare le parole per chiedere
all’anima chi è. L’ineffabile caratterizza i momenti
più elevati del Paradiso, in particolare Pd XXXIII,
dove il poeta ha una visione mistica di Dio. L’avo
usa per un momento il latino, un linguaggio arcano,
capace di mettere a contatto con i segreti dell’universo. Anche in Pg XXVI, 139-147, imitando i
versi di Arnaut Daniel, il poeta aveva sperimentato
gli effetti sonori e ipnotici di un linguaggio straniero. In If VII, 1, è un verso enigmatico: «Pape Satàn,
Pape Satàn, Alepe!».
3. Cacciaguida è incastonato su una croce, simbolo
della passione di Cristo e della morte per la fede. Ed
è incastonato sul braccio destro della croce, un privilegio particolare. Il trisavolo costituisce per Dante il
modello ideale di vita: nasce in una società ideale,
mentre la madre invoca la Vergine Maria, si fa battezzare nel bel battistero di san Giovanni, a tempo
opportuno si mette al servizio dell’imperatore e diventa cavaliere, partecipa alla crociata per liberare
il Santo Sepolcro, quindi muore come martire della
fede e va direttamente in paradiso. Insomma il poeta
avrebbe voluto essere il trisavolo e vivere la vita del
trisavolo. Al limite anche la morte: nel v. 143 se la
prende con il papa Bonifacio VIII, che non organizza una crociata per liberare il Santo Sepolcro, che
spetta ai cristiani.
4. Cacciaguida invita il nipote a chiedergli chi è. Il
poeta vuole dimostrarsi all’altezza della situazione
(Il trisavolo aveva parlato inizialmente in un linguaggio troppo difficile per la ragione umana). E
formula la domanda in modo il più possibile difficile per il lettore (vv. 73-87): «In Dio tutti gli attributi
sono uguali nella loro infinita perfezione. In voi beati, quando saliste al cielo, gli attributi umani come
l’intelletto e il sentimento sono divenuti uguali allo
stesso modo che in Dio, anche se non raggiungono
l’infinita perfezione divina. Nei mortali, come voi
sapete, la ragione non è uguale al sentimento, cioè
capace di esprimere adeguatamente ciò che prova il
sentimento. Perciò io, che sono ancora mortale, mi
posso esprimere soltanto in modo inadeguato. E posso ringraziare solamente con il cuore questa paterna
accoglienza, perché le parole non riescono ad esprimere adeguatamente ciò che sento. Ed ora ti supplico, o gemma che abbellisci con la tua luce questo
cielo, di rivelarmi il tuo nome». Il poeta mostra che
ci si può esprimere in modo facile e in modo difficile, in modo comprensibile e in modo incomprensibile. A partire dalla fine del Purgatorio (Pg XXXIII,
73-102) e soprattutto nel Paradiso egli ricorre sempre più a un linguaggio che spinge il lettore ai limiti
delle sue capacità di comprensione. Da parte sua il
poeta nell’ultimo canto del poema porta il linguaggio umano agli estremi limiti di espressione, perché
deve esprimere l’indicibile, l’infinito, l’extramondano: Dio.
5. Il trisavolo racconta sì la sua storia, ma è concentrato soprattutto a raccontare la vita di Firenze del
suo tempo: la città era piccola, richiusa dentro le antiche mura, costruite al tempo di Carlo Magno (in
realtà costruite tra il sec. IX e il X) (vv. 97-134).
Non era ricca: le famiglie non abbondavano di stanze né avevano ricche vesti, anzi se le dovevano tessere di propria mano. Le figlie avevano una dote ragionevole e non facevano paura al padre quando nascevano. Non c’era corruzione politica né c’erano
donne scostumate. La città viveva in pace e le famiglie restavano unite: il marito non andava a commerciare in Francia, la moglie si dedicava alla casa,
accudiva i figli e li educava alla fede religiosa, raccontando le antiche storie di Troia, di Roma e di
Fiesole. Questa era tutta la cultura disponibile. La
gente quindi pensava più al passato e al presente che
al futuro. La storia travolge questa città ideale o,
meglio, idealizzata. Nel 1173 la cinta muraria deve
essere allargata e nel 1284 inizia un ulteriore ampliamento, che viene terminato nel 1300. La popolazione e la ricchezza aumentano, i mariti girano
l’Europa portando merci e fiorini, la città si divide
in due fazioni, in continua lotta tra di loro: guelfi e
ghibellini prima, guelfi bianchi e guelfi neri poi. E il
poeta fa parte della fazione soccombente: i guelfi
bianchi.
5.1. Nel Medio Evo la famiglia è particolarmente
importante: l’individuo nasce dentro una famiglia,
vive, lavora, opera, si schiera, combatte, vendica,
muore per la famiglia. Tutto ciò non avviene per un
astratto desiderio di dedizione o perché la cultura
formava in questo modo gli individui, ma per un motivo molto più pratico: soltanto la famiglia, il gruppo, assicuravano all’individuo adeguate possibilità
di sopravvivenza. L’individuo solitario, abbandonato a se stesso, non era autonomo, ed era destinato a
soccombere a causa della durezza della vita. Lo Stato non c’era a proteggerlo. Poteva ricevere qualche
aiuto dalla Chiesa o dagli ordini mendicanti. Egli
perciò si dedicava e s’identificava con la famiglia.
A sua volta voleva una famiglia che gli assicurasse
la continuità della stirpe, ma anche – molto più prosaicamente – che gli assicurasse una vecchiaia decorosa. Per questo motivo Dante insiste sull’ideale di
famiglia e di vita tranquilla, dediti ai figli, in una
città in pace, che si preoccupa dell’essenziale: «A
così riposato, a così bello Viver di cittadini, a così
fida Cittadinanza, a così dolce ostello, Maria mi
dié, chiamata [da mia madre] in alte grida; E ne
l’antico vostro Batisteo Insieme fui cristiano e Cacciaguida» (vv. 130-135).
5.2. Questo ideale di vita implica inevitabilmente la
cultura del passato e la valorizzazione del passato e
dei suoi grandi esempi. La conservazione e la riproposta dei valori passati come la sobrietà e la parsi-
Divina commedia. Paradiso, a cura di Pietro Genesini 61
monia sono ritenute le condizioni per perpetuare nel
tempo i valori familiari e cittadini e la pace sociale.
Il vento della storia però travolge Dante, ma travolge implacabilmente anche ogni generazione che si
affaccia sulla scena politica e sociale. Le nuove generazioni premono per trovare spazio, ricchezza e
potere. E le vecchie generazioni devono cedere la
mano proprio quando, dopo una vita di lotte, hanno
raggiunto il potere e la sicurezza tanto desiderati. La
vecchiaia è una debolezza e la giovinezza è una forza inarrestabile. D’altra parte anch’esse si erano
comportate allo stesso modo con le generazioni precedenti...
6. Il tema della famiglia e della paternità è un filo
conduttore della Divina commedia. Cavalcante de’
Cavalcanti pensa al figlio ed è insensibile ai valori
politici di Farinata degli Uberti (If X, 52-81). Il conte Ugolino della Gherardesca è incarcerato dai pisani nella torre della Muta e qui fatto morire di fame
con i figli (If XXXIII, 43-78). Ulisse dimentica il
figlio, che non aveva mai visto, il padre e la moglie,
per conseguire «virtute e canoscenza» (If XXVI, 90-
102). Guido da Montefeltro pianifica la salvezza
dell’anima, ma si danna (If XXVII); invece suo figlio Bonconte da Montefeltro, peccatore fino all’ultimo istante di vita, si salva invocando la Madonna
(Pg V, 85-129). Una paternità particolare è quella
spirituale: Dante si sente figlio spirituale di Virgilio
(If I, 85-87; e Pg XXX, 49-51), su cui si è formato,
e di Brunetto Latini (If XV, 79-87), che è stato il
suo maestro e gli ha insegnato come l’uomo si eterna
con la fama. In Pd VIII, 94-148, Dante poi affronta
il problema dell’ereditarietà. Il padre per eccellenza
resta in ogni caso il Padre che è nei cieli, a cui il
poeta dedica una preghiera: «O Padre nostro, che
ne’ cieli stai...» (Pg XI, 1-30).
7. La maternità ha uno spazio minore: sorprendentemente la discendenza è sempre maschile, mai
femminile, anche se è saggezza popolare che pater
semper incertus (il padre è sempre sconosciuto; peraltro oggi con le tecniche di analisi del DNA è possibile individuarlo con assoluta certezza). In Pd VIII,
127-135, il poeta afferma che la natura farebbe
sempre i figli uguali ai generanti – cioè al padre –,
se non intervenisse la Provvidenza. In Dante la donna per eccellenza, la Vergine Maria, è sì Madre, ma
è contemporaneamente rimasta una ragazza. È vergine e madre. Ha quindi una duplice natura come
suo figlio, Gesù Cristo, che è, insieme, Dio e uomo.
Ad essa viene dedicata la splendida preghiera con
cui inizia Pd XXXIII, 1-21: «Vergine Madre, figlia
del tuo figlio...».
8. Anche altrove il poeta critica le donne che hanno
una vita scostumata o che si truccano. In bocca all’amico Forese Donati mette queste parole: «Tempo
futuro m’è già nel cospetto, Cui non sarà quest’ora
molto antica, Nel qual sarà in pergamo interdetto A
le sfacciate donne fiorentine L’andar mostrando con
le poppe il petto» («Mi è già davanti agli occhi il
tempo futuro, rispetto al quale il momento presente
non sarà molto lontano, nel quale dal pulpito [delle
chiese] sarà vietato alle sfacciate donne fiorentine
andare [in giro] mostrando le poppe e il petto») (Pg
XXIII, 98-102).
9. Per Dante Cacciaguida è il padre assoluto, la sua
prima radice, il capostipite della sua famiglia. Da
parte sua il trisavolo lo chiama affettuosamente
«sangue mio» (v. 28) e «fronda mia» (v. 88). E gli
fa la genealogia della famiglia Alighieri, come nella
Bibbia si fa la genealogia del popolo d’Israele: «Abramo generò Isacco, Isacco generò Giacobbe...».
Nelle società tradizionali i fatti erano fissati cronologicamente facendo riferimento alla genealogia
della famiglia. E soltanto le famiglie regali o le
grandi famiglie conoscevano il tempo lungo, che si
estendeva nel passato per qualche generazione. Il
popolo non andava al di là dei riferimenti a due generazioni passate e a qualche riferimento ai sovrani
entrati nella cultura popolare. Il tempo oggettivo,
scandito dall’orologio, il tempo pubblico usato dallo Stato e il tempo lungo degli storici, riferito agli
anni del calendario, nascono lentamente. Nel 532
d.C. Dionigi il Piccolo (500ca.-555) risistema la
cronologia della storia universale prendendo come
data di riferimento la nascita di Gesù Cristo. Le
nuove misure del tempo si affermano soltanto nelle
società industrializzate alla fine dell’Ottocento. Da
quel momento inizia la supremazia del tempo oggettivo e meccanico sul tempo scandito dal passaggio
delle generazioni (il tempo storico) e dal passaggio
delle stagioni dell’anno (il tempo ciclico della società agricola).
9.1. Il canto mostra la centralità della famiglia (l’ascendenza e la discendenza), alla quale l’individuo
come cellula transeunte apparteneva. Ciò era emerso
fin da If X, 42, quando Farinata chiede a Dante non
chi è, ma chi sono i suoi antenati. Questa convinzione sta alla base del canto successivo, quando il
poeta chiede al trisavolo di parlargli delle famiglie
fiorentine del suo tempo.
10. La struttura del canto è simile a quella di altri
canti, ad esempio al canto di Ulisse (If XXVI) o al
canto dell’invettiva all’Italia (Pg VI): un inizio elevato, un interludio preparatorio, quindi il nucleo
centrale e una conclusione secca.
11. La militanza di Cacciaguida al servizio dell’imperatore e la morte come martire della fede mostrano una vita ideale e i due poli tra i quali essa si
svolge. Peraltro il trisavolo (e il poeta) critica i mariti che abbandonano la moglie per andare in Francia a commerciare. Ma egli abbandona la sua per
andare in Terra Santa a farsi ammazzare... Chi ha
più ragione? Oppure tutti gli ideali sono ugualmente
giustificabili? Il fatto è che per Dante, appartenente
alla piccola nobiltà, il commercio è volgare, non è
un valore, e la ricchezza che produce provoca mutamenti e quindi tensioni sociali. Tutte cose da evitare. Per il commerciante invece il denaro serve per
arricchire se stesso e la sua famiglia, per mostrare in
pubblico il suo successo professionale e il suo tenore
di vita, per ostentare la sua ricchezza e le sue capacità personali, le sue case e i suoi palazzi e per cambiare classe sociale. I più bei palazzi, di cui Firenze
può andar fiera, sono stati costruiti da questa gentaglia...
12. Il poeta vede soltanto l’aspetto religioso della
crociata. In realtà la crociata, soprattutto la prima,
ha un significato molto più complesso: è l’Europa 
Divina commedia. Paradiso, a cura di Pietro Genesini 62
che si riprende economicamente, demograficamente
e tecnologicamente, e che inizia, dopo secoli di ripiegamento su se stessa, una politica aggressiva ai
suoi confini, contro i nemici che la terrorizzavano. È
il modo per incanalare la violenza e le tensioni sociali che caratterizzavano il continente. È l’espressione di curiosità verso mondi lontani nello spazio e
nel tempo, di cui i libri, in particolare la Bibbia,
parlavano. È la possibilità di riprendere i commerci
interrotti da secoli. Contemporaneamente alle crociate si diffondono i viaggi per mare che portano a
nuove scoperte geografiche ed aprono la strada ai
commerci. Due secoli dopo questi viaggi portano
alla scoperta dell’America (1492). Dante si dibatte
in una insuperabile contraddizione: apprezza il coraggio e l’amore per il sapere di Ulisse, che va ad
esplorare il mondo senza gente (un viaggio di sola
conoscenza, non un viaggio per aprire nuovi mercati) e non si accorge che le nuove conoscenze cambiano inevitabilmente e radicalmente quella società
che egli vorrebbe immutabile ed eterna, cioè fuori
della storia. Platone (427-347 a.C.), più avveduto di
lui, nella Leggi (un testo che il poeta ignora), per eliminare i cambiamenti sociali, immagina che la cultura debba essere statica e che di tanto in tanto tutti
debbano ritornare a riassimilare la cultura che si era
stabilito che fosse valida per sempre.
13. Dante è spinto dall’esilio a sentire con maggiore
intensità le sue radici fiorentine. Così rimpiange la
Firenze antica, quella del trisavolo Cacciaguida, che
viveva in pace, era sobria e pudìca: la vita era tranquilla, i mariti non abbandonavano le mogli per andare in Francia a commerciare, la ricchezza era moderata, non c’era corruzione politica e morale, la
cultura era costituita dalle storie degli antichi romani, le donne si dedicavano all’educazione dei figli e
la vita religiosa era intensa. Il poeta rimpiange questa società ideale e irreale, situata fuori dello spazio
e del tempo, perché la Firenze e il tempo in cui vive
sono travolti da rapidi e violentissimi mutamenti,
che spazzano via il modo di vivere della sua giovinezza (e della sua generazione), quando era il maggiore esponente del Dolce stil novo. Così ripropone
con nostalgia e con rimpianto gli antichi valori,
compresa l’idea di crociata, che caratterizzavano la
Firenze antica. Ma ormai il loro tempo è passato. La
Chiesa e l’Impero entrano in una crisi sempre più
grave. Il papato è spostato ad Avignone (1305-78) e
poi va incontro al Grande Scisma (1378-1416), che
si conclude soltanto con il concilio di Costanza
(1416-20). L’Impero perde potere a favore degli
Stati nazionali, che dimostrano la loro aggressività
con Carlo VIII re di Francia, che invade l’Italia
(1494). La società italiana ed europea subisce un
collasso pauroso con la peste nera del 1349-51, che
fa 25 milioni di morti su una popolazione di 100 milioni. Il poeta è un sopravvissuto. Eppure proprio per
questo motivo vede meglio dei suoi contemporanei
che le nuove strade intraprese dall’economia e dalla
società non portano a uno sviluppo soddisfacente,
armonico, equilibrato, tale da far dimenticare il presente e il passato.
14. Davanti alla idealizzazione del passato fatta dal
poeta ci si può chiedere come a suo volta il passato
si comportava. Molto probabilmente allo stesso modo: condannava il presente e si rifugiava in un passato ancora più remoto, che praticava i valori di liberalità e di prodezza… In realtà soltanto abbondanza
di ricchezza, cioè il presente, poteva permettere di
professare quei valori. E insomma nel presente esisteva un benessere maggiore e più diffuso. E allora
perché invidiare il passato? Perché ogni generazione
invidia il passato? Nel caso di Dante ci può essere
un motivo rpeciso: è stato emarginato dalla storia ed
è stato sconfitto. Ma normalmente si invidia il passato perché il passato non è il passato degli altri, è il
proprio passato, il passato della propria giovinezza,
quando avevamo grandi sperazne e grandi progetti
per il futuro. E forse siamo riusciti a realizzare le
une e gli altri, forse no, ma non importa. Quel che
conta è che essi non ci hanno dato quelle soddisfazioni che ci aspettavamo e noi continuiamo a invidiare l’ebrezza e la gioia dell’attesa, che soltanto la
giovinezza può dare. Da adulti abbiamo molti beni,
ma non proviamo la soddisfazione che provavamo
quando assaggiavamo in quantità minore quei beni,
perché era la prima volta che li assaggiavamo. Indubbiamente l’animo umano è contorto.
La struttura del canto è semplice: 1) Dante incontra il trisavolo Cacciaguida; 2) il trisavolo fa la storia della famiglia degli Alighieri; quindi 3) tesse
l’elogio della Firenze del suo tempo, che viveva in
pace, era sobria e pudìca; infine 4) parla della sua
vita: è battezzato nel battistero di san Giovanni;
quindi si mette al servizio dell’imperatore; partecipa
alla crociata per liberare il Santo Sepolcro; e muore
in Terra Santa, combattendo per la fede; e 5) ciò lo
fa andare direttamente in paradiso. 
Divina commedia. Paradiso, a cura di Pietro Genesini 63
Canto XVI
O poca nostra nobiltà di sangue,
se gloriar di te la gente fai
qua giù dove l’affetto nostro langue,
1
mirabil cosa non mi sarà mai:
ché là dove appetito non si torce,
dico nel cielo, io me ne gloriai.
4
Ben se’ tu manto che tosto raccorce:
sì che, se non s’appon di dì in die,
lo tempo va dintorno con le force.
7
Dal ‘voi’ che prima a Roma s’offerie,
in che la sua famiglia men persevra,
ricominciaron le parole mie;
10
onde Beatrice, ch’era un poco scevra,
ridendo, parve quella che tossio
al primo fallo scritto di Ginevra.
13
Io cominciai: “Voi siete il padre mio;
voi mi date a parlar tutta baldezza;
voi mi levate sì, ch’i’ son più ch’io.
16
Per tanti rivi s’empie d’allegrezza
la mente mia, che di sé fa letizia
perché può sostener che non si spezza.
19
Ditemi dunque, cara mia primizia,
quai fuor li vostri antichi e quai fuor li anni
che si segnaro in vostra puerizia;
22
ditemi de l’ovil di San Giovanni
quanto era allora, e chi eran le genti
tra esso degne di più alti scanni”.
25
Come s’avviva a lo spirar d’i venti
carbone in fiamma, così vid’io quella
luce risplendere a’ miei blandimenti;
28
e come a li occhi miei si fé più bella,
così con voce più dolce e soave,
ma non con questa moderna favella,
31
dissemi: “Da quel dì che fu detto ‘Ave’
al parto in che mia madre, ch’è or santa,
s’alleviò di me ond’era grave,
34
al suo Leon cinquecento cinquanta
e trenta fiate venne questo foco
a rinfiammarsi sotto la sua pianta.
37
Li antichi miei e io nacqui nel loco
dove si truova pria l’ultimo sesto
da quei che corre il vostro annual gioco.
40
Basti d’i miei maggiori udirne questo:
chi ei si fosser e onde venner quivi,
più è tacer che ragionare onesto.
43
Tutti color ch’a quel tempo eran ivi
da poter arme tra Marte e ‘l Batista,
eran il quinto di quei ch’or son vivi.
46
Ma la cittadinanza, ch’è or mista
di Campi, di Certaldo e di Fegghine,
pura vediesi ne l’ultimo artista.
49
Oh quanto fora meglio esser vicine
quelle genti ch’io dico, e al Galluzzo
e a Trespiano aver vostro confine,
52
che averle dentro e sostener lo puzzo
del villan d’Aguglion, di quel da Signa,
che già per barattare ha l’occhio aguzzo!
55
Se la gente ch’al mondo più traligna
non fosse stata a Cesare noverca,
ma come madre a suo figlio benigna,
58
1. O poca nostra nobiltà di sangue, se fai inorgoglire
di te la gente quaggiù (=sulla terra), dove i nostri
sentimenti languiscono, 4. per me tu non sarai mai
una cosa sorprendente, poiché là dove i nostri desideri non cambiano direzione, dico nel cielo, io me
ne gloriai. 7. Tu sei proprio come un mantello che
ben presto si accorcia, così che il tempo con le forbici lo taglia tutt’intorno, se non se ne aggiunge di
giorno in giorno. 10. Dal «voi », che per la prima
volta si usò a Roma [in segno di riverenza], [uso]
che la sua gente ha quasi abbandonato, ricominciarono le mie parole. 13. Perciò Beatrice, che era un
po’ discosta, sorridendo, parve quella [donna] che
tossì al primo errore che si narra di Ginevra. 16. Io
cominciai: «Voi siete il mio progenitore. Voi mi date tutta la baldanza per parlare. Voi mi sollevate a
tale altezza, che io sono più che io. 19. Per tanti rivi
si riempie di allegrezza il mio animo, che prova letizia verso di sé, perché può sostenerla senza spezzarsi. 22. Ditemi dunque, o mia cara primizia
(=capostipite), quali furono i vostri antenati e quali
furono gli anni che si segnarono nella vostra puerizia; 25. parlatemi della città di San Giovanni
(=Firenze) quanto allora era estesa e quali erano le
famiglie degne di [occupare] le cariche più importanti». 28. Come allo spirare dei venti il carbone si
ravviva nella fiamma, così io vidi quella luce risplendere ai miei blandimenti (=complimenti). 31.
E, come ai miei occhi si fece più bella, così con voce più dolce e soave, ma non con questa moderna
favella (=nel fiorentino arcaico), 34. mi disse: «Dal
giorno in cui fu detto “Ti saluto, o Maria” (=il
giorno dell’annunciazione alla Vergine Maria) al
parto con cui mia madre, che ora è santa, si alleviò
di me di cui era gravida, 37. alla costellazione del
Leone 580 volte questo fuoco [di Marte] venne a
rinfiammarsi sotto il suo piede (=nacqui il 25 marzo
1091). 40. I miei antenati ed io nascemmo in quella
zona [di Firenze] che incontra prima dell’ultimo sestiere chi corre il vostro palio annuale (=il rione di
Porta san Pietro in via degli Speziali). 43. Ti basti
udire questo dei miei antenati: chi essi fossero e da
dove vennero qui, è più onesto tacere che ragionare.
46. Tutti coloro, che a quel tempo tra Ponte Vecchio
e il Battistero erano capaci di portare le armi, erano
il quinto (=2.000 su una popolazione di 6.000 abitanti) di quelli che ora le possono portare. 49. Ma i
cittadini, che ora sono mescolati con gente [che proviene] da Campi, da Certaldo e da Figline, si vedevano puri fino all’ultimo artigiano. 52. Oh quanto
sarebbe stato meglio che vi fossero [soltanto] vicine
(=confinanti) quelle genti che io dico e che a Galluzzo e a Trespiano aveste i vostri confini. 55. Invece le avete dentro [le mura] e sostenete la puzza del
villano di Aguglione e di quello da Signa, che ha
già l’occhio aguzzo per barattare! 58. Se la gente
che al mondo più traligna (=gli uomini di Chiesa)
non si fosse comportata come una matrigna verso
l’imperatore (=Enrico VII), ma se fosse stata come
una madre benigna verso suo figlio, 
Divina commedia. Paradiso, a cura di Pietro Genesini 64
tal fatto è fiorentino e cambia e merca,
che si sarebbe vòlto a Simifonti,
là dove andava l’avolo a la cerca;
61
sariesi Montemurlo ancor de’ Conti;
sarieno i Cerchi nel piovier d’Acone,
e forse in Valdigrieve i Buondelmonti.
64
Sempre la confusion de le persone
principio fu del mal de la cittade,
come del vostro il cibo che s’appone;
67
e cieco toro più avaccio cade
che cieco agnello; e molte volte taglia
più e meglio una che le cinque spade.
70
Se tu riguardi Luni e Orbisaglia
come sono ite, e come se ne vanno
di retro ad esse Chiusi e Sinigaglia,
73
udir come le schiatte si disfanno
non ti parrà nova cosa né forte,
poscia che le cittadi termine hanno.
76
Le vostre cose tutte hanno lor morte,
sì come voi; ma celasi in alcuna
che dura molto, e le vite son corte.
79
E come ‘l volger del ciel de la luna
cuopre e discuopre i liti sanza posa,
così fa di Fiorenza la Fortuna:
82
per che non dee parer mirabil cosa
ciò ch’io dirò de li alti Fiorentini
onde è la fama nel tempo nascosa.
85
Io vidi li Ughi e vidi i Catellini,
Filippi, Greci, Ormanni e Alberichi,
già nel calare, illustri cittadini;
88
e vidi così grandi come antichi,
con quel de la Sannella, quel de l’Arca,
e Soldanieri e Ardinghi e Bostichi.
91
Sovra la porta ch’al presente è carca
di nova fellonia di tanto peso
che tosto fia iattura de la barca,
94
erano i Ravignani, ond’è disceso
il conte Guido e qualunque del nome
de l’alto Bellincione ha poscia preso.
97
Quel de la Pressa sapeva già come
regger si vuole, e avea Galigaio
dorata in casa sua già l’elsa e ‘l pome.
100
Grand’era già la colonna del Vaio,
Sacchetti, Giuochi, Fifanti e Barucci
e Galli e quei ch’arrossan per lo staio.
103
Lo ceppo di che nacquero i Calfucci
era già grande, e già eran tratti
a le curule Sizii e Arrigucci.
106
Oh quali io vidi quei che son disfatti
per lor superbia! e le palle de l’oro
fiorian Fiorenza in tutt’i suoi gran fatti.
109
Così facieno i padri di coloro
che, sempre che la vostra chiesa vaca,
si fanno grassi stando a consistoro.
112
L’oltracotata schiatta che s’indraca
dietro a chi fugge, e a chi mostra ‘l dente
o ver la borsa, com’agnel si placa,
115
già venìa sù, ma di picciola gente;
sì che non piacque ad Ubertin Donato
che poi il suocero il fé lor parente.
118
61. è divenuto fiorentino e fa il cambiavalute e il
commerciante chi [invece] sarebbe rimasto a Semifonte, dove il suo avo andava a fare la cerca (=a
chiedere l’elemosina o a fare il venditore ambulante). 64. Montemurlo sarebbe ancora dei conti Guidi,
i Cerchi sarebbero [ancora] nelle parrocchie di Acone e forse i Buondelmonti sarebbero [ancora] nella
valle del Greve. 67. Da sempre il mescolarsi delle
persone diede inizio alla rovina delle città, come il
cibo che si aggiunge [ad altro cibo dà inizio] alle
vostre [malattie]; 70. ed un toro cieco cade più velocemente di un agnello cieco; e molte volte una
spada taglia più e meglio di cinque spade. 73. Se tu
osservi [con attenzione] come sono decadute le città
di Luni e di Orbisaglia e come se ne vanno dietro ad
esse le città di Chiusi e di Senigallia, 76. non ti
sembrerà una cosa nuova né difficile [da capire] il
fatto di udire che le schiatte (=le famiglie) si disfanno, poiché [anche] le città vanno in rovina. 79. Tutte
le cose umane hanno la loro morte, come voi [uomini]; ma essa si cela in qualcuna che dura molto,
mentre le vostre vite sono corte. 82. E, come il volgere del cielo della Luna copre e discopre i lidi senza interruzione, così la Fortuna fa con Firenze. 85.
Pertanto non deve apparire una cosa mirabile ciò
che io dirò dei fiorentini più importanti, la cui fama
è nascosta nel tempo (=nel futuro). 88. Io vidi gli
Ughi e vidi i Catellini, i Filippi, i Greci, gli Ormanni e gli Alberichi dare lustro alla città, benché ormai
in decadenza. 91. E vidi grandi come i loro antenati
i Soldanieri, gli Ardinghi e i Bostichi insieme con
quelli della Sannella e con quelli dell’Arca. 94.
Presso porta San Pietro, che al presente è carica di
una recente fellonia (=quella dei Cerchi) di tanto
peso che ben presto si dovrà gettare fuori della barca, 97. erano i Ravignani, dai quali è disceso il conte Guido Guerra e chiunque ha poi preso il nome dal
grande Bellincion Berti. 100. Quelli della Pressa
sapevano già come si deve governare e i Galigai avevano già in casa loro l’elsa dorata e il pomo
(=erano cavalieri). 103. Era già potente lo stemma
del Vaio (=i Pigli), i Sacchetti, i Giochi, i Fifanti e i
Barucci e i Galli e quelli (=i Chiaramontesi) che arrossiscono [ancora] per la frode dello staio. 106. Il
ceppo da cui nacquero i Calfucci era già grande e
già erano tratti alle alte cariche i Sizii e gli Arrigucci. 109. Oh quanto potenti io vidi gli Uberti, che [ora] sono scomparsi a causa della loro superbia! I
Lamberti con le palle dorate [in campo azzurro del
loro stemma] davano splendore a Firenze in tutte le
loro grandi imprese. 112. Allo stesso modo si comportavano i padri di coloro (=Visdomini e Tosinghi)
che, quando la vostra chiesa è vacante, si fanno
grassi occupando le cariche del collegio ecclesiastico. 115. La tracotante schiatta [degli Adimari], che
è crudele dietro a chi fugge e che diventa mansueta
come un agnello davanti a chi mostra i denti oppure
la borsa [piena di denaro], 118. incominciava allora
a divenire potente, ma proveniva da gente di modesta condizione. Perciò a Ubertino Donato non piacque che in séguito il suocero Bellincion Berti lo facesse parente di costoro. 
Divina commedia. Paradiso, a cura di Pietro Genesini 65
Già era ‘l Caponsacco nel mercato
disceso giù da Fiesole, e già era
buon cittadino Giuda e Infangato.
121
Io dirò cosa incredibile e vera:
nel picciol cerchio s’entrava per porta
che si nomava da quei de la Pera.
124
Ciascun che de la bella insegna porta
del gran barone il cui nome e ‘l cui pregio
la festa di Tommaso riconforta,
127
da esso ebbe milizia e privilegio;
avvegna che con popol si rauni
oggi colui che la fascia col fregio.
130
Già eran Gualterotti e Importuni;
e ancor saria Borgo più quieto,
se di novi vicin fosser digiuni.
133
La casa di che nacque il vostro fleto,
per lo giusto disdegno che v’ha morti,
e puose fine al vostro viver lieto,
136
era onorata, essa e suoi consorti:
o Buondelmonte, quanto mal fuggisti
le nozze sue per li altrui conforti!
139
Molti sarebber lieti, che son tristi,
se Dio t’avesse conceduto ad Ema
la prima volta ch’a città venisti.
142
Ma conveniesi a quella pietra scema
che guarda ‘l ponte, che Fiorenza fesse
vittima ne la sua pace postrema.
145
Con queste genti, e con altre con esse,
vid’io Fiorenza in sì fatto riposo,
che non avea cagione onde piangesse:
148
con queste genti vid’io glorioso
e giusto il popol suo, tanto che ‘l giglio
non era ad asta mai posto a ritroso,
148
né per division fatto vermiglio”. 151
121. I Caponsacco erano già discesi giù da Fiesole
[per venire ad abitare] nel Mercato Vecchio, ed erano già buoni cittadini i Giuda e gli Infangato. 124.
Io ti dirò una cosa incredibile e vera: nella piccola
cerchia [delle mura] si entrava attraverso una porta
che prendeva il nome dalla famiglia della Pera
(=porta Peruzza). 127. Tutti coloro che sono insigniti della bella insegna del gran barone (=Ugo il
Grande di Brandeburgo), il cui nome e i cui meriti
la festa di san Tommaso commemora, 130. da lui
ebbero il titolo di cavaliere e il privilegio, anche se
oggi si schiera con il popolo colui (=Giano della
Bella) che la cinge con il fregio d’oro. 133. C’erano
già i Gualterotti e gli Importuni; e il Borgo Santi
Apostoli sarebbe ancor oggi più tranquillo, se essi
non avessero nuovi vicini (=i Buondelmonti). 136.
La casa degli Amidei, dalla quale nacque il vostro
pianto, per il giusto disdegno che vi ha rovinati e
che pose fine alla vita pacifica della vostra città
(1216), 139. era onorata, essa e tutti i suoi parenti: o
Buondelmonte de’ Buondelmonti, quanto male facesti a fuggire le nozze [con la figlia degli Amidei] a
causa dei consigli di Gualdrata Donati! 142. Molti,
che oggi sono tristi, sarebbero lieti, se Dio ti avesse
fatto annegare nelle acque del fiume Ema la prima
volta che venisti in città! 145. Ma era necessario che
nei suoi ultimi momenti di pace Firenze sacrificasse
una vittima a quella statua corrosa di Marte che
guarda da Ponte Vecchio. 148. Con queste famiglie
e con altre famiglie simili a queste io vidi Firenze in
tale pace, che non aveva alcun motivo per cui piangere. 151. Con queste famiglie io vidi glorioso e
giusto il suo popolo, tanto che il giglio (=l’insegna)
non era mai stato capovolto sull’asta [in segno di
sconfitta], 154. né [da bianco in campo rosso] era
stato mutato in rosso [in campo bianco] a causa delle
lotte intestine (1251)».
I personaggi
Quella che tossì è una certa dama di Malehaut. Nel
romanzo Lancelot du Lac (sec. XIII) essa assiste al
primo colloquio d’amore tra Ginevra e Lancillotto e
segnala con un colpo di tosse la sua presenza, per far
sapere ai due innamorati che il loro amore non è più
segreto.
Campi, Certaldo, Figline, poi Galluzzo, Trespiano,
Aquilone e Signa, poi Simifonti e Montemurlo sono
località vicino a Firenze.
Luni è un’antica città etrusca che sorgeva sulle rive
del fiume Magra ai confini tra la Toscana e la Liguria. Al territorio diede il nome di Lunigiana.
Orbisaglia è un’antica città romana (Urbs Salvia)
che sorgeva nelle Marche presso Tolentino.
Chiusi è un’antica città etrusca della val di Chiana,
decaduta nel Medio Evo.
Senigallia è un’antica città romana delle Marche
(Sena Gallica), decaduta nel Medio Evo.
La recente fellonia è quella dei Cerchi, che si schierano con i Bianchi di Pistoia e dividono i guelfi fiorentini in due fazioni discordi, i Bianchi e i Neri.
I Chiaramontesi si vergognano ancora perché in
passato uno di essi come ufficiale pubblico falsò la
misura del sale per interesse personale. Fu scoperto e
condannato.
Bellincion Berti (sec. XII), uomo politico contemporaneo di Cacciaguida, di costumi nobili e integerrimi, indicato come simbolo delle antiche virtù di Firenze. È il padre della buona Gualdrada (moglie di
Forteguerra Donati), che non si dimostra altrettanto
saggia: persuade Buondelmonte de’ Buondelmonti
a non rispettare il contratto matrimoniale con la famiglia degli Amidei e di sposare sua figlia. Egli accetta. Gli Amidei e i loro consorti (=il parentado
acquisito con i matrimoni) lavano l’offesa uccidendolo (1216).
Buondelmonte de’ Buondelmonti (?-1216) per porre fine a una controversia s’impegna a sposare una
ragazza della famiglia degli Amidei. Il giorno convenuto però non si fa trovare, anzi si fa convincere
da Gualdrada, moglie di Forteguerra Donati, a chiedere in sposa la figlia della stessa Gualdrada. Per
l’offesa recata, nel giorno di Pasqua del 1216 è assalito e ucciso da congiurati delle famiglie degli
Amidei, degli Uberti, dei Fifanti e dei Lamberti ai
piedi della statua mutila di Marte in capo a Ponte
Vecchio, mentre si reca in piazza del Duomo. Lo 
Divina commedia. Paradiso, a cura di Pietro Genesini 66
scontro tra le due famiglie coinvolge tutta la città,
poiché gli uccisori cercano protezione nei partigiani
della casa di Svevia (ghibellini), mentre il governo
fiorentino, che li doveva perseguire, parteggiava con
l'imperatore Ottone. Da questo momento Firenze si
divide nelle due fazioni dei guelfi e dei ghibellini.
Tutti coloro sono sei famiglie fiorentine (Pulci, Nerli, Candonati, Giangalandi, Della Bella, Alepri) che
hanno avuto l’investitura di cavaliere da parte di
Ugo il Grande di Brandeburgo (?-1001) e che perciò
hanno fatto proprio lo stemma più o meno modificato del signore che li ha nominati cavalieri.
Ugo il Grande di Brandeburgo (?-1001) è marchese
di Toscana e gran vicario dell’imperatore Ottone III.
Muore il 21 dicembre 1001, giorno di san Tommaso. Il suo stemma aveva sette doghe vermiglie in
campo bianco.
Giano della Bella (seconda metà del sec. XIII), un
nobile di parte guelfa, si schiera con il “popolo” e
diviene più volte priore di Firenze (1289, 1293).
Contro i magnati e le arti maggiori promulga gli Ordinamenti di giustizia (1293, modificati nel 1294).
Costoro ordiscono una congiura e lo costringono a
rifugiarsi in Francia. In base agli Ordinamenti del
1294 i nobili che vogliono entrare nella vita politica
devono iscriversi ad un’arte. Dante è tra questi.
Il giglio bianco in campo rosso è mutato nel giglio
rosso in campo bianco dai guelfi quando nel 1251
cacciano i ghibellini dalla città.
Commento
1. Dante fa un lungo elenco di famiglie fiorentine.
Esso non deve apparire arido, poiché è parte della
memoria dello stesso poeta, come di ogni suo concittadino e perché nel Medio Evo non esistevano gli
individui, ma le famiglie, di cui gli individui facevano parte come cellule transeunti. Eventualmente
un individuo fuori del comune come Bellincion Berti dava inizio ad una nuova famiglia. Ed è quello
che succede. Questi fatti costituivano la cultura dei
fiorentini; e il ricordo di questi fatti costituiva la
memoria sociale o collettiva che tutti – nobili e
borghesi, ricchi e poveri – condividevano e in cui
tutti s’identificavano.
1.1. La storia come genealogia della casa regnante
proviene dal mondo antico, assiro-babilonese, egiziano, ebraico, greco e romano. Sul regno di un sovrano o sull’elezione dei consoli erano datati gli avvenimenti importanti. I medioevali sono più democratici (oppure non hanno un potere centrale forte) e
fanno storia e memoria anche delle famiglie più importanti della città. La storia delle genealogie nel
Settecento diventa storia politica (case regnanti,
guerre e trattati di pace) e storia della Chiesa (storia
di elezioni papali e di concili). Nell’Ottocento diventa anche storia economica. La storia della società è un acquisto soltanto di fine Novecento.
1.2. I critici che dimenticano queste cose concludono inevitabilmente che in questo canto il poeta fa un
arido elenco delle famiglie nobili del passato. Non
hanno capito niente. Non hanno capito che questa è
la cultura di Dante, che questo era il modo di fare
storia del tempo (e per molti altri secoli), che la genealogia (che aveva poi illustrissimi precedenti) costituiva la memoria collettiva di tutta la società. Oltre a ciò non colgono il fatto che parla Cacciaguida,
ma è il poeta che prova una lacerante nostalgia per il
buon tempo antico in cui sarebbe voluto vivere, poiché non gli dava tutte le preoccupazioni e i problemi del presente.
2. Il trisavolo, e dietro a lui il poeta, ricorda con invidia, con partecipazione e con nostalgia i tempi antichi, i tempi eroici della prima Firenze, che era piccola, viveva in pace, era sobria e pudìca (Pd XV).
Qui il poeta compie – come normalmente succede a
tutti – un duplice errore: a) il passato è abbellito
perché la memoria ricorda e gonfia gli aspetti belli,
e rimuove gli aspetti brutti; b) il passato è il luogo
ideale dove rifugiarsi, perché il presente è assolutamente insoddisfacente. E poi il passato è bello perché è il tempo della giovinezza e delle speranze nel
futuro, mentre il futuro, cioè l’attuale presente, mostra inattuate tali speranze. Insomma, per evitare di
commettere errori, si deve controllare che il bilancino con cui misuriamo il presente e il passato sia lo
stesso. E che le variabili esaminate siano le stesse.
Ma questa è la ragione…
2.1. Il passato però non è il passato della giovinezza,
è un altro passato: è il passato della giovinezza rinnegato e sostituito e fatto confluire in un passato
remoto mitico, quello in cui viveva il suo trisavolo.
Il passato della giovinezza effettivo è quello del
Dolce stil novo e della gentilezza d’animo, cioè della polemica ad oltranza contro la nobiltà di sangue
e la classe nobile che ad essa si appoggiava. Ora il
poeta ha abbandonato le speranze giovanile ed ha
ripiegato o si è rifugiato proprio in quel passato che
nella giovinezza rifiutava. Un comportamento normale per tutti coloro che sono stati delusi e che perciò si aggrappano con più forza proprio a quella realtà, a quei valori e a quegli ideali, che volevano
abbandonare: «O poca nostra nobiltà di sangue...»
(v. 1). La fuga è comprensibile sul piano psicologico, ma ciò non la rende più utile. Il ripiegamento sul
passato era già emerso nella definizione postuma di
Dolce stil novo, che trasformava il poeta in un individuo isolato e staccava la corrente dal suo contesto
storico e sociale (Pg XXIV, 52-54): la polemica della cultura cittadina contro la cultura cortese tradizionale è scomparsa; e il poeta, come uno scrittore
sacro, scrive sotto la dettatura (o l’ispirazione) del
dio Amore. Ed ora celebra nuovamente, in termini
antistilnovistici, l’antica nobiltà di sangue.
2.2. Il trisavolo muore nel 1148ca., perciò ha la
sfortuna di assistere in prima persona al sorgere delle contese che insanguineranno Firenze per tutto il
Duecento e oltre. Egli passa dalla vita nella Firenze
ideale, che era sobria e pudìca, alla vita nella Firenze storica, dilaniata dai conflitti intestini. E il nipote
si trova a vivere in questa Firenze ormai – a suo dire
– decaduta. Peraltro, se si elggono con attenzione le
parole di Cacciaguida, si scopre subito che anche il
passato era pieno di contraddizioni e di tensioni.
Dante le vde ma non ne è colpito. È invececolppito
dai conflitti del presente, che lo coinvolgono.
Divina commedia. Paradiso, a cura di Pietro Genesini 67
3. La ricostruzione della storia cittadina rispecchia
la ricostruzione, altrettanto mitica, della storia
dell’umanità, alla quale i medioevali credevano e
che Dante racconta in If XIV, 94-120. È la storia,
narrata da Virgilio, del «gran veglio» di Creta. Esso
è gigantesco, ha la testa d’oro fine, il dorso d’argento, le gambe di bronzo e un piede di terracotta.
Una goccia lo guasta lentamente. Esso rappresenta le
età dell’uomo, da quella in cui gli uomini vivevano
felici nel paradiso terreste a quella del presente, caratterizzata da un’estrema decadenza, da cui non si
può uscire.
4. Dante attribuisce la colpa dei conflitti intestini
alla “gente nova” discesa da Fiesole o che si è inurbata e che si è preoccupata dei “sùbiti guadagni” (If
XVI, 73-75). La polemica con gli “stranieri” si trova
già in If VI, 64-66 (Ciacco parla di Firenze e delle
cause dei conflitti sociali), in If XVI, 64-76 (parlando con Jacopo Rusticucci il poeta accusa i rapidi
guadagni dei nuovi venuti di aver provocato orgoglio a dismisura) e in If XV, 61-78 (Brunetto Latini
si scaglia contro le bestie discese da Fiesole e contro
i fiorentini). La polemica contro gli invasori è costante, anche se non manca il riconoscimento che il
comportamento dei fiorentini di antica data non ha
sempre favorito la pace. Il riferimento è ad esempio
a Buondelmonte de’ Buondelmonti.
5. La nascita, lo sviluppo e la decadenza, che confluisce nella morte o nella scomparsa caratterizza le
città come le famiglie: Luni e Orbisaglia erano famose ed ora sono decadute; le seguono nella decadenza Chiusi e Senigaglia. Ugualmente è successo
ad alcune famiglie fiorentine. Il cambiamento si rivela all’improvviso: una famiglia muore, un’altra
nasce. E nella memoria c’è un filo interrotto in un
caso, un filo che inizia ad allungarsi nell’altro. Il
tempo meccanico è uniforme, ma il tempo della
memoria ha una struttura molto anomala ed imprevedibile.
5.1. Questa visione di morte, ma anche di vita, avviene peraltro sotto la supervisione della Provvidenza, la Fortuna cristiana. Dante aveva teorizzato l’intervento della Provvidenza in If VII, 73-96 (la Fortuna provoca continui cambiamenti, innalzando un
popolo e abbattendone un altro senza che gli uomini
possano far niente per opporvisi); e ne aveva mostrato l’attuazione in Pd VI, 1-96 (l’imperatore Giustiniano traccia la storia dell’impero che si sviluppa
sotto il diretto controllo della Provvidenza, che usa
gli uomini per attuare i suoi fini imperscrutabili).
5.3. La prima tesi è esposta da Virgilio, che ne dà
la formulazione più estesa del poema: 73. «Colui (=
Dio) il cui sapere trascende tutto, fece i cieli e diede
loro l’intelligenza angelica che li conduce, così che
ogni intelligenza trasmette la luce al cielo specifico,
76. distribuendo in modo equo la luce. Similmente
ai beni di questo mondo prepose un’amministratrice
e una guida generale (=la Fortuna), 79. che permutasse a tempo debito i beni vani da un popolo
all’altro e da una famiglia all’altra, oltre le capacità
di opporre resistenza della ragione umana. 82. Per
questo motivo un popolo domina e un altro è dominato, seguendo il giudizio di costei, che è nascosto
come il serpente nell’erba. 85. Il vostro sapere non
può contrastarla: essa provvede [ai cambiamenti],
giudica [il momento opportuno] e persegue i suoi fini come le altre intelligenze [perseguono] i loro. 88.
Le sue permutazioni non conoscono sosta: la necessità [di trasferire i beni] la fa essere veloce. Perciò
spesso avviene che qualcuno cambi completamente
la sua condizione [sociale]. 91. Questa è colei che è
tanto ingiuriata anche da coloro che dovrebbero lodarla. E [invece] a torto la ricoprono di biasimi e le
attribuiscono una cattiva fama. 94. Ma essa continua
a rimanere beata e non ode queste [denigrazioni].
Con le altre intelligenze angeliche muove lietamente la sua sfera e gode per la sua beatitudine» (If VII,
73-96). Il fatto che i cambiamenti avvengano sotto
la supervisione della Provvidenza non rende più
graditi agli interessati i cambiamenti stessi. Chi è
danneggiato dimentica immediatamente che qualcun
altro è beneficato. E ugualmente dimentica che tutto
si svolge per un maggiore vantaggio della società
umana. Pur con tutti i suoi difetti (ad esempio
l’invidia dei cortigiani che spinge Pier delle Vigne
al suicidio e Romeo di Villanova all’esilio), cioè
con tutti i difetti umani, l’Impero permette un livello
di vita molto maggiore che se non esistesse. Lo stesso discorso si può fare con la Chiesa, che ha lo scopo di portare gli uomini alla felicità ultraterrena.
5.4. La seconda tesi presenta un particolare che la
mette in contraddizione con la prima: l’imperatore
Giustiniano tratteggia la storia dell’Impero dalle sue
più lontane radici nella Troade fino a Carlo Magno
ed afferma che la Provvidenza ha sempre usato i
grandi personaggi come strumenti per i suoi fini. E
tuttavia nota che l’imperatore Costantino ha spostato
la capitale dell’Impero da Roma a Bisanzio «contr’al corso del ciel» (Pd VI, 1-2). Qualcosa quindi
sembra in qualche modo sottrarsi al volere e al potere della ministra di Dio. In ogni caso gli interventi
della Provvidenza devono conciliarsi con il libero
arbitrio degli uomini, che è necessario, altrimenti gli
uomini non sarebbero responsabili delle loro azioni,
non avrebbero né meriti né demeriti. E al tema del
libero arbitrio è dedicato in particolare Pd XVII, 37-
42: «La contingenza, che non si stende fuori del vostro mondo materiale, è tutta dipinta nel cospetto eterno [di Dio]. Perciò da qui (=da Dio) essa prende
necessità se non come dall’occhio in cui si specchia
la nave che scende giù per un fiume impetuoso».
Dio conosce il futuro, come aveva conosciuto il passato e il presente, ma non interviene, altrimenti eliminerebbe la libera scelta degli uomini. O, meglio,
interviene in modo soft, con la Provvidenza, rispettando la libertà umana. Ciò porta facilmente a concludere che grazie all’intervento della Provvidenza
il mondo è il migliore dei mondi possibili: se va male la colpa è degli uomini e la Provvidenza non è
intervenuta in modo più massiccio proprio per rispettare la libertà umana...
5.5. La risposta alla contraddizione molto probabilmente si trova in Pd I, 127-135: la Provvidenza indirizza ogni essere al suo fine, ma gli uomini si lasciano distrarre dai beni terreni. Ed è ribadita in Pd
VIII, 97-111, 127-148: la Provvidenza invia sulla 
Divina commedia. Paradiso, a cura di Pietro Genesini 68
terra tutte le capacità che servono per la vita sociale,
ma gli uomini costringono a farsi religioso chi è nato
a cingere la spada e fanno sovrano chi è nato a dir
prediche; perciò la società è in preda al disordine. Il
tema della Provvidenza e della Fortuna è più volte
affrontato nel poema, tanto da esserne un filo conduttore. Ciò mostra che esso era sentito in modo intenso e drammatico dall’autore.
6. Talvolta il poeta dimentica che la Fortuna è “ministra di Dio” (v. 84) e in If XV, 91-96, impreca
contro la Fortuna avversa, anche se a parole dice che
è pronto ai colpi che tra poco gli arriveranno addosso... Qui, nelle parole di Cacciaguida, egli dà un
giudizio negativo dei cambiamenti introdotti a Firenze dai “sùbiti guadagni” (If XVI, 73-75). Eppure
i cambiamenti sono voluti dalla Provvidenza o…
sono prodotti dal desiderio di ricchezza, dal desiderio dei beni mondanni degli uomini. È facile dire agli altri di piegare la testa davanti ai disegni imperscrutabili della Provvidenza divina, che sa trarre il
bene anche dal male e che guida i destini dell’umanità intera; ma, quando tocca agli interessati o
all’interessato, la reazione è fortemente negativa.
Egli o essi se ne infischiano dell’umanità intera e
delle magnifiche sorti e progressive, e pensa al suo
utile particolare. Ci sono anche i precedenti: nella
Bibbia: Sansone demolisce il tempio gridando che
muoia pure lui e tutti i filistei.
7. Dante cita le maggiori famiglie fiorentine della
prima metà del Duecento. Ma gli avvenimenti del
passato sono pieni di riferimenti al presente. Il contadino d’Aguglione allude a Baldo d’Aguglione, il
quale nel 1311 riforma gli Ordinamenti di giustizia,
escludendo il poeta dai provvedimenti di amnistia.
In Pg XII, 104-105, lo accusa – l’accusa è provata –
di aver manomesso i registri della distribuzione del
sale. Il contadino di Signa allude a Fazio dei Morubaldini, che passa dai bianchi ai neri e che è tra i
fautori della riforma del 1311. Giano della Bella,
dimentico del suo titolo nobiliare, è ritenuto responsabile di essersi schierato con il popolo e di aver fatto approvare gli Ordinamenti di giustizia (1293, mitigati nel 1294), che costringevano i nobili ad iscriversi a un’arte, per partecipare alla vita politica. A
vent’anni di distanza il poeta dà un giudizio negativo su chi ha contribuito a erodere il potere della
classe nobiliare e gli ordinamenti della Firenze antica; e a favorire l’invasione in città ad opera degli
abitanti dei paesi limitrofi. Contraddittoriamente però dà un giudizio positivo se l’autore dei cambiamenti è l’amico e protettore Cangrande della Scala,
patigiano dell’imperatore: 76. Con lui vedrai colui
(=Cangrande della Scala) che, nascendo, ha subìto
così fortemente l’influsso di questa stella (=Marte),
che diventerà famoso per le imprese [militari]. 79.
Non si sono ancora accorte di lui le genti, per la
giovane età, perché soltanto da nove anni queste
ruote (=i cieli) hanno girato intorno a lui. 82. Ma,
prima che il guascone (=papa Clemente V) inganni
l’imperatore Enrico VII (=prima del 1312), appariranno chiare dimostrazioni del suo valore nel non
curarsi del denaro né delle fatiche [militari]. 85. Le
sue magnificenze saranno allora conosciute, così che
i suoi nemici non le potranno tacere. 88. Affìdati a
lui ed ai suoi benefici. Per opera sua molta gente sarà trasformata e cambieranno condizione ricchi e
poveri (Pd XVII, 76-90). Per gli amici si fanno le
eccezioni. In precedenza le aveva fatte per Carlo
Martello d’Angio (1271-1295), un sovrano che faceva incetta di corone. Sicuramente coloro che per
colpa di Cangrande vedevano le loro fortune rovesciate non provavano un sentimento di simpatia verso colui che ne era stato la causa.
7.1. Dante aveva incontrato numerosi fiorentini prima nelle parole di Ciacco (If VI, 77-87), poi nei gironi dell’inferno: da Farinata degli Uberti (If X, 22-
120) ai cinque ladri fiorentini (If XXVI, 1-6). Ma la
polemica contro i concittadini continua anche nelle
altre cantiche, ad esempio in Pg VI, 127-151, dove
li accusa di fare e di disfare le leggi, di mandare e
di richiamare dall’esilio i cittadini.
8. Il poeta contrappone la Firenze del passato alla
Firenze del presente. Di quella Firenze egli vede –
sltanto – gli aspetti positivi. Invece i cittadini del
tempo vedevano – soltanto – gli aspetti negativi...
Indubbiamente a) l’uomo vuole quello che non ha; e
b) se fosse soddisfatto del presente, non si rifugerebbe nel passato. Ma si potrebbe formulare il problema
anche in altro modo: il poeta da giovane era progressista e fiducioso nel futuro e da vecchio è divenuto reazionario e laudator temporis acti? La risposta è paradossale, è sì e nello stesso tempo no. il fatto è che da giovane era progressista perché aveva
fiducia nel futuro: da vecchio non lo è più perché
scopre che le speranze non si sono avverate e che il
passato, precedentemente condannato, non era così
brutto come riteneva. Né era migliorabile come sperava. Ben inteso, nella giovinezza aveva due possibilità: puntare sui valori del passato, puntare sui valori che si realizzavano nel futuro. Ha fatto la prima
scelta, ma questa scelta non era libera. Era dovuta al
fatto che apparteneva alla piccola nobiltà decaduta e
che aveva (o riteneva di avere) più possibilità di
successo puntando sul futuro anziché sul passato
(altrimenti sarebbe rimasto conservatore...). Tale
scelta a sua volta ammetteva tre possibilità: i valori
si realizzavano (e allora tutto andava bene), i valori
non si realizzavano (e allora subentrava l’inevitabile
ripiegamento); i valori si realizzavano ma non erano
così straordinari come desiderava. Li aveva fatti
suoi soltanto come arma per scardinare il successo, il
potere, il prestigio delle classi benestanti, e cercarsi
un posto al sole... Insomma si può sostenere sia che
il poeta ha abbandonato le aperture giovanili, sia
che ha continuato per tutta la vita a cercare il locus
amoenus e, non trovandolo nel futuro, lo ha cercato
miticamente e astrattamente nel passato, dove – esistente o inesistente che fosse – non poteva essere
confutato né demolito: nulla è più indistruttibile della favola bella! L’unica via d’uscita, da accompagnare alla fuga nel passato, diventa cercarsi la fama
presso i posteri.
9. Nella Firenze di Cacciaguida tutti si conoscevano
e tutti avevano inevitabilmente gli stessi valori. La
città era chiusa in se stessa. I conflitti esistevano, ma
erano causati da valori personali e sociali in cui tutti 
Divina commedia. Paradiso, a cura di Pietro Genesini 69
si identificavno. L’inurbamento distrugge questa situazione di equilibrio. E gli inurbati sono sentiti come invasori, come stranieri, che degradano o cambiano la vita cittadina e i suoi valori. Essi sono rozzi
e vogliono accumulare ricchezza. Nello stesso tempo
antiche familie nobiliari sono in decadenza economica.
10. Il canto è tranquillo, di passaggio: non deve togliere spazio al canto XV, appena concluso, e deve
preparare il canto XVII, che scioglie le profezie che
nel corso del viaggio oltremondano il poeta ha sentito sulla sua vita futura. Esso costituisce una fuga nel
passato e nella memoria, che prepara la missione del
poeta nel futuro e la fama che il poeta conquista
presso i posteri, sempre nel futuro.
11. Dante è attento ai conflitti sociali e alle loro
cause. Aveva toccato l’argomento fin dall’incontro
con il fiorentino Ciacco (If VI, 58-75). Ora ribadisce
e articola il suo pensiero: Firenze è stata sobria e
pudìca finché viveva dentro la cerchia delle mura
antiche. Ora, con una popolazione cinque volte superiore i costumi sono degenerati. La colpa dei disordini cittadini è data al forte inurbamento che la
città subisce dal contado. La problematica urbanistica però non è mai trattata in modo insistente o con
toni polemici. Il canto dev’essere un canto tranquillo. Per questo motivo ripete con toni molto smorzati
cose già dette con ben altra forza e con ben altra foga: la polemica contro la Chiesa che traligna e che
di recente ha fatto fallire la missione dell’imperatore
Enrico VII, venuto a pacificare l’Italia (1310) (vv.
58-60).
12. Il tema dei conflitti sociali scatenati dall’inurbamento è immerso in una misurata nostalgia verso il
passato, verso la Firenze antica, che era modello di
virtù civili e religiose. Il fatto è che il poeta paga in
prima persona il cambiamento, perciò lo sente in
modo particolarmente drammatico. L’inurbamento
invece era positivo per chi s’inurbava e per chi
dall’inurbamento traeva benefici: i commercianti in
tutte le varie specializzazioni, gli artigiani, i costruìtori edili, i contadini che nel loro paese sarebbero
vissuti di elemosina e che in città si sarebbero arricchiti... Tutti costoro avrebbero annusato con indifferenza o con indulgenza «la puzza del villano di Aguglione e di quello di Signa», cioè di coloro che
sono giunti dal contado (v. 56).
La struttura del canto è semplice: 1) Dante chiede
a Cacciaguida chi furono i suoi antenati e quali furono gli anni della sua giovinezza, com’era Firenze
e quali erano le famiglie più importanti; 2) Cacciaguida risponde che è nato 1091 anni dopo l’annunciazione dell’angelo alla Vergine Maria; quindi 3)
parla e fa un lungo elenco delle antiche e nobili famiglie che hanno fatto grande la Firenze antica; e 4)
a più riprese accusa l’inurbamento delle popolazioni
vicine, che hanno aumentato di cinque volte la popolazione della città, di essere causa dei conflitti sociali e della corruzione dei costumi. 
Divina commedia. Paradiso, a cura di Pietro Genesini 70
Canto XVII
Qual venne a Climené, per accertarsi
di ciò ch’avea incontro a sé udito,
quei ch’ancor fa li padri ai figli scarsi;
1
tal era io, e tal era sentito
e da Beatrice e da la santa lampa
che pria per me avea mutato sito.
4
Per che mia donna “Manda fuor la
vampa
del tuo disio”, mi disse, “sì ch’ella esca
segnata bene de la interna stampa;
7
non perché nostra conoscenza cresca
per tuo parlare, ma perché t’ausi
a dir la sete, sì che l’uom ti mesca”.
10
“O cara piota mia che sì t’insusi,
che, come veggion le terrene menti
non capere in triangol due ottusi,
13
così vedi le cose contingenti
anzi che sieno in sé, mirando il punto
a cui tutti li tempi son presenti;
16
mentre ch’io era a Virgilio congiunto
su per lo monte che l’anime cura
e discendendo nel mondo defunto,
19
dette mi fuor di mia vita futura
parole gravi, avvegna ch’io mi senta
ben tetragono ai colpi di ventura;
22
per che la voglia mia saria contenta
d’intender qual fortuna mi s’appressa;
ché saetta previsa vien più lenta”.
25
Così diss’io a quella luce stessa
che pria m’avea parlato; e come volle
Beatrice, fu la mia voglia confessa.
28
Né per ambage, in che la gente folle
già s’inviscava pria che fosse anciso
l’Agnel di Dio che le peccata tolle,
31
ma per chiare parole e con preciso
latin rispuose quello amor paterno,
chiuso e parvente del suo proprio riso:
34
“La contingenza, che fuor del quaderno
de la vostra matera non si stende,
tutta è dipinta nel cospetto etterno:
37
necessità però quindi non prende
se non come dal viso in che si specchia
nave che per torrente giù discende.
40
Da indi, sì come viene ad orecchia
dolce armonia da organo, mi viene
a vista il tempo che ti s’apparecchia.
43
Qual si partio Ipolito d’Atene
per la spietata e perfida noverca,
tal di Fiorenza partir ti convene.
46
Questo si vuole e questo già si cerca,
e tosto verrà fatto a chi ciò pensa
là dove Cristo tutto dì si merca.
49
La colpa seguirà la parte offensa
in grido, come suol; ma la vendetta
fia testimonio al ver che la dispensa.
52
Tu lascerai ogne cosa diletta
più caramente; e questo è quello strale
che l’arco de lo essilio pria saetta.
55
Tu proverai sì come sa di sale
lo pane altrui, e come è duro calle
lo scendere e ‘l salir per l’altrui scale.
58
1. Quale [Fetónte] venne alla madre Climène, per
accertarsi di ciò che aveva udito su di sé (=di essere
figlio di Apollo) – colui che ancora fa i padri restii
alle richieste dei figli –; 4. tale ero io, e tale ero sentito sia da Beatrice sia dalla santa lampada (=Cacciaguida), che prima per me aveva mutato posto. 7.
Perciò la mia donna: «Manda fuori la fiamma del
tuo desiderio» mi disse, «così che essa esca segnata
bene della tua impronta interiore: 10. non perché la
nostra conoscenza cresca per le tue parole, ma perché t’abitui a dir la sete, così che ti sia versato [da
bere]». 13. «O cara radice mia, che così t’innalzi
che, come le menti terrene vedono che in un triangolo non possono essere contenuti due angoli ottusi,
16. così vedi le cose contingenti prima che accadano, guardando il punto (=Dio), per il quale tutti i
tempi sono presenti! 19. Mentre io ero in compagnia
di Virgilio su per il monte che cura le anime e mentre scendevo nel mondo morto [alla grazia divina],
22. mi furon dette sulla mia vita futura parole gravi,
sebbene io mi senta ben incrollabile ai colpi della
sorte. 25. Perciò il mio desiderio sarebbe contento
d’intendere quale fortuna mi si avvicina, perché una
freccia prevista viene più lenta (=fa meno male).»
28. Così io dissi a quella stessa luce, che prima mi
aveva parlato, e, come Beatrice volle, il mio desiderio fu espresso. 31. Non con oracoli oscuri, nei quali
la gente folle (=i pagani) un tempo s’inviscava, prima che fosse ucciso l’Agnello di Dio, che toglie i
peccati; 34. ma con chiare parole e con linguaggio
preciso rispose quell’amorevole progenitore, chiuso
[nella fiamma] e che [mediante la fiamma] mostrava
la sua propria gioia: 37. «La contingenza, che non si
stende fuori del vostro mondo materiale, è tutta dipinta nel cospetto eterno [di Dio]. 40. Perciò da qui
(=da Dio) essa prende necessità se non come
dall’occhio in cui si specchia la nave che scende giù
per un fiume impetuoso. 43. Da lì (=da Dio), così
come da un organo viene alle orecchie una dolce
armonia, mi viene alla vista il tempo che ti si prepara. 46. Quale Ippolito partì [innocente] da Atene a
causa della spietata e perfida matrigna (=Fedra), tale dovrai partire da Firenze. 49. Questo si vuole e
questo già si cerca e presto sarà fatto da chi ciò (=
l’esilio) pensa là dove di Cristo tutto il giorno si fa
mercato (=a Roma). 52. La colpa [dei disordini] seguirà la parte sconfitta (=i Bianchi) nella voce comune, come sempre avviene; ma la giusta punizione
[divina] sarà testimonianza del vero, che la dispensa. 55. Tu lascerai ogni cosa più caramente amata, e
questa è quella freccia (=dolore) che l’arco dell’esilio scocca per prima. 58. Tu proverai come sa di
sale il pane altrui, e come è duro cammino lo scendere e il salir per le altrui scale. 
Divina commedia. Paradiso, a cura di Pietro Genesini 71
E quel che più ti graverà le spalle,
sarà la compagnia malvagia e scempia
con la qual tu cadrai in questa valle;
61
che tutta ingrata, tutta matta ed empia
si farà contr’a te; ma, poco appresso,
ella, non tu, n’avrà rossa la tempia.
64
Di sua bestialitate il suo processo
farà la prova; sì ch’a te fia bello
averti fatta parte per te stesso.
67
Lo primo tuo refugio e ‘l primo ostello
sarà la cortesia del gran Lombardo
che ‘n su la scala porta il santo uccello;
70
ch’in te avrà sì benigno riguardo,
che del fare e del chieder, tra voi due,
fia primo quel che tra li altri è più tardo.
73
Con lui vedrai colui che ‘mpresso fue,
nascendo, sì da questa stella forte,
che notabili fier l’opere sue.
76
Non se ne son le genti ancora accorte
per la novella età, ché pur nove anni
son queste rote intorno di lui torte;
79
ma pria che ‘l Guasco l’alto Arrigo inganni,
parran faville de la sua virtute
in non curar d’argento né d’affanni.
82
Le sue magnificenze conosciute
saranno ancora, sì che ‘ suoi nemici
non ne potran tener le lingue mute.
85
A lui t’aspetta e a’ suoi benefici;
per lui fia trasmutata molta gente,
cambiando condizion ricchi e mendici;
88
e portera’ne scritto ne la mente
di lui, e nol dirai”; e disse cose
incredibili a quei che fier presente.
91
Poi giunse: “Figlio, queste son le chiose
di quel che ti fu detto; ecco le ‘nsidie
che dietro a pochi giri son nascose.
94
Non vo’ però ch’a’ tuoi vicini invidie,
poscia che s’infutura la tua vita
vie più là che ‘l punir di lor perfidie”.
97
Poi che, tacendo, si mostrò spedita
l’anima santa di metter la trama
in quella tela ch’io le porsi ordita,
100
io cominciai, come colui che brama,
dubitando, consiglio da persona
che vede e vuol dirittamente e ama:
103
“Ben veggio, padre mio, sì come sprona
lo tempo verso me, per colpo darmi
tal, ch’è più grave a chi più s’abbandona;
106
per che di provedenza è buon ch’io m’armi,
sì che, se loco m’è tolto più caro,
io non perdessi li altri per miei carmi.
109
Giù per lo mondo sanza fine amaro,
e per lo monte del cui bel cacume
li occhi de la mia donna mi levaro,
112
e poscia per lo ciel, di lume in lume,
ho io appreso quel che s’io ridico,
a molti fia sapor di forte agrume;
115
e s’io al vero son timido amico,
temo di perder viver tra coloro
che questo tempo chiameranno antico”.
118
61. E quel che più ti graverà le spalle sarà la compagnia malvagia e stupida, con la quale tu soffrirai
in questa valle (=durante l’esilio). 64. Essa tutta
ingrata, tutta matta ed empia si mostrerà contro di
te; ma, poco dopo, essa, non tu, avrà perciò la tempia rossa [di sangue]. 67. Il suo modo d’agire darà
la prova della sua bestialità, così che andrà a tuo
onore l’aver fatto parte per te stesso. 70. Il tuo primo rifugio e il tuo primo asilo sarà la cortesia del
gran lombardo (=Bartolomeo della Scala, signore
di Verona), che [nello stemma] sopra la scala porta
il santo uccello (=l’aquila imperiale). 73. Egli sarà
così benigno nei tuoi riguardi, che, nel dare e nel
chiedere, tra voi due sarà primo chi, tra gli altri, è
più lento. 76. Con lui vedrai colui (=Cangrande
della Scala) che, nascendo, ha subìto così fortemente l’influsso di questa stella (=Marte), che diventerà famoso per le imprese [militari]. 79. Non si
sono ancora accorte di lui le genti, per la giovane
età, perché soltanto da nove anni queste ruote (=i
cieli) hanno girato intorno a lui. 82. Ma, prima che
il guascone (=papa Clemente V) inganni l’imperatore Enrico VII (=prima del 1312), appariranno
chiare dimostrazioni del suo valore nel non curarsi
del denaro né delle fatiche [militari]. 85. Le sue
magnificenze saranno allora conosciute, così che i
suoi nemici non le potranno tacere. 88. Affìdati a
lui ed ai suoi benefici. Per opera sua molta gente
sarà trasformata e cambieranno condizione ricchi e
poveri. 91. E [da qui] porterai scritte nella memoria altre cose di lui e non le dirai». E disse cose incredibili [anche] per coloro che saranno presenti.
94. Poi aggiunse: «O figlio, queste son le spiegazioni di quel che ti fu detto. Ecco le insidie che
dietro a pochi giri (=anni) sono nascoste. 97. Non
voglio però che tu porti invidia ai tuoi concittadini,
poiché la tua vita si prolunga nel futuro ben più in
là che la punizione delle loro perfidie». 100. Poiché, tacendo, l’anima santa si dimostrò pronta a
metter la trama in quella tela che io le porsi ordìta
(=mostrò di aver finito di rispondermi), 103. io
cominciai, come colui che, dubitando, brama un
consiglio da una persona che discerne, vuole ed
ama il bene: 106. «Ben vedo, o padre mio, come il
tempo avanza veloce verso di me, per darmi un
colpo tale, che è più grave per chi più si abbandona
[agli eventi senza premunirsi]. 109. Perciò è bene
che io mi armi di previdenza, così che, se mi è tolto il luogo più caro, io non perda gli altri a causa
dei miei versi pungenti. 112. Giù per il mondo amaro senza fine e per il monte dalla cui bella cima
gli occhi della mia donna mi sollevarono 115. e poi
per il cielo, di pianeta in pianeta, io ho appreso
quel che, se io ridico, a molti risulterà di sapore
forte ed acre. 118. E [tuttavia], se io sono timido
amico al vero, temo di perder la fama tra coloro
che questo tempo chiameranno antico». 
Divina commedia. Paradiso, a cura di Pietro Genesini 72
La luce in che rideva il mio tesoro
ch’io trovai lì, si fé prima corusca,
quale a raggio di sole specchio d’oro;
121
indi rispuose: “Coscienza fusca
o de la propria o de l’altrui vergogna
pur sentirà la tua parola brusca.
124
Ma nondimen, rimossa ogne menzogna,
tutta tua vision fa manifesta;
e lascia pur grattar dov’è la rogna.
127
Ché se la voce tua sarà molesta
nel primo gusto, vital nodrimento
lascerà poi, quando sarà digesta.
130
Questo tuo grido farà come vento,
che le più alte cime più percuote;
e ciò non fa d’onor poco argomento.
133
Però ti son mostrate in queste rote,
nel monte e ne la valle dolorosa
pur l’anime che son di fama note,
136
che l’animo di quel ch’ode, non posa
né ferma fede per essempro ch’aia
la sua radice incognita e ascosa,
139
né per altro argomento che non paia”. 142
121. La luce in cui sorrideva il mio tesoro, che io
trovai lì, si fece prima scintillante come uno specchio d’oro colpito da un raggio di sole; 124. quindi
rispose: «La coscienza, offuscata da vergogna propria o altrui, certamente sentirà aspra la tua parola.
127. Ma, messa da parte ogni menzogna, rendi manifesto tutto ciò che hai visto e lascia pure grattare
dov’è la rogna. 130. Perché, se la tua voce sarà molesta nel primo assaggio, darà poi un nutrimento vitale, quando sarà digerita. 133. Questo tuo grido sarà come il vento, che percuote di più le cime più alte; e ciò sarà un motivo non piccolo d’onore. 136.
Perciò ti son mostrate in queste ruote (=i cieli), nel
monte e nella valle dolorosa (=il purgatorio e
l’inferno) soltanto le anime che son per fama note,
139. perché l’animo di colui che ascolta non si accontenta né presta grande fiducia per l’esempio che
abbia la sua radice sconosciuta e nascosta 142. né
per altro argomento che non appaia evidente».
I personaggi
Fetónte viene a sapere dalla madre Climène che è
figlio di Apollo, perciò chiede al padre di guidare il
carro del sole. I cavalli si accorgono della sua guida
inesperta e lo scaraventano giù dal carro. Egli precipita vicino al Po e muore. Le sorelle, che lo piangono, vengono trasformate in pioppi. La fonte di Dante
è Ovidio, Metam., I, 748 sgg.
Il Guascone è papa Clemente V (1305-1314), che
proviene dalla Guascogna (l’odierna Gironda, la regione di Bordeaux). Trasporta la sede pontificia ad
Avignone (1305) e tiene un atteggiamento ostile nei
confronti dell’imperatore Enrico VII, sceso in Italia
(1310). In tal modo fa fallire la missione imperiale.
Enrico (o Arrigo) VII di Lussemburgo (1308-1313)
nel 1310 viene in Italia per ristabilire il potere imperiale e pacificare la penisola. Riesce a imporre un
po’ di tasse e non ottiene alcun risultato. Dante ha
grande fiducia in lui, ma poi è deluso. Poco dopo
muore.
Ippolito, figlio di Teseo e Ippolita, regina delle amazzoni, è cacciato da Atene con l’accusa di avere
insidiato la matrigna Fedra, che il padre aveva sposato in seconde nozze. In realtà era stata la matrigna
a tentare il figliastro, che l’aveva respinta. Allora,
per vendicarsi e per paura di essere svergognata,
sparge la voce delle proposte di Ippolito, che provocano lo sdegno della popolazione e di Teseo. La
fonte di Dante è Ovidio, Metam., XV, 493 sgg.; e
Seneca, Phaedra.
La compagnia malvagia e stupida sono i guelfi
bianchi, dai quali per divergenze politiche e strategiche Dante si allontana dopo la disastrosa battaglia
della Lastra (1304) con cui i fuoriusciti cercavano di
rientrare in Firenze.
Bartolomeo della Scala è signore di Verona (1301-
1304) e partigiano dell’imperatore. Accoglie il poeta negli anni dell’esilio (1315-20).
Can Francesco della Scala, detto Cangrande (1291-
1329), è fratello di Bartolomeo della Scala. È associato al potere con il fratello Alboino (1308) e sempre con il fratello è nominato vicario imperiale di
Verona (1311). Dal 1312 regge da solo la città. Durante il suo governo con audaci azioni militari consolida ed espande il suo dominio. Conquista città e
fortezze come Padova e Mantova. Dante è legato a
Cangrande da una profonda amicizia, oltre che dalla
riconoscenza per la generosa ospitalità ottenuta
(1315-20ca.). A Cangrande il poeta dedica il Paradiso, manda in lettura i suoi canti e scrive una famosa lettera, l’Epistola XIII, di capitale importanza per
la comprensione della Divina commedia.
Commento
1. Il canto ha un inizio elevato con un riferimento
alla mitologia: «Quale venne a Climenè, per accertarsi Di ciò ch’avëa incontro a sé udito...», un riferimento che è ripreso successivamente con un altro
riferimento classico (vv. 46-47). E prosegue senza il
consueto momento di pausa o di passaggio, per
giungere sùbito alla parte più importante: il poeta
con un lungo giro di parole pone al trisavolo la domanda che gli sta a cuore: «Nel corso del viaggio
nei tre regni dell’oltretomba mi sono state fatte delle
profezie sulla mia vita futura. Me le vuoi spiegare
con parole chiare e comprensibili, in modo che io
possa prendere le mie precauzioni?» (vv. 13-27).
Cacciaguida scioglie le profezie e gli indica quale
sarà la sua vita futura: a Roma, dove a tempo pieno
si pratica la simonia, gli si sta preparando l’esilio ed
egli saprà quant’è amaro aver bisogno dell’altrui ospitalità. Gli indica anche chi sarà il suo primo rifu-
Divina commedia. Paradiso, a cura di Pietro Genesini 73
gio: Bartolomeo della Scala, signore di Verona e
partigiano dell’imperatore. Lì a Verona conoscerà
anche Cangrande, che ora ha soltanto nove anni, ma
che è destinato a compiere imprese incredibili anche
per coloro che ne saranno spettatori. Le parole più
importanti dell’avo riguardano però lo scopo del viaggio: il poeta chiede se dovrà dire tutto ciò che ha
visto, che a molti risulterà forte e amaro, oppure se
dovrà essere timido amico del vero, ma allora ha paura di perder la fama presso coloro che chiameranno
questo tempo antico. Cacciaguida allora gli dà l’investitura sovrastorica della sua missione: «Tu devi
riferire tutto ciò che hai visto. In un primo momento
le tue parole saranno amare, ma poi diventeranno un
sano nutrimento e uno stimolo per chi le ascolta. Tu
dovrai indicare agli uomini la retta via, la via che
porta alla salvezza terrena e ultraterrena. Per questo
motivo nel corso del viaggio ti sono state mostrate
solamente le anime più famose, perché la gente comune crede soltanto ai grandi esempi». L’investitura
è molto lunga (vv. 124-142) e costituisce il punto di
vista corretto, che lo stesso poeta indica, per avvicinarsi alla Divina commedia. Il viaggio però non è
ancora finito: il poeta deve ancora percorrere molti
cieli, incontrare molte anime, essere sottoposto ad
un esame sulla fede, sulla speranza e sulla carità, e
fare l’ultimo e più grande incontro, quello con lo
stesso Dio, del quale vuole avere una visione mistica.
2. Il canto si riallaccia a If II, 10-36, quando Dante
chiede a Virgilio: «Prima di me sono venuti nei regni dell’oltretomba Enea e san Paolo. Il primo perché dalla sua discendenza doveva nascere l’Impero.
Il secondo perché doveva portare prove della fede.
Ma io perché devo venirci? Chi lo permette? Io non
mi sento all’altezza del viaggio che sto iniziando».
In tal modo il poeta si attribuisce una missione provvidenziale dopo Enea e dopo san Paolo: una missione che è ad un tempo terrena e ultraterrena. Che è
ribadita dalla figura di Virgilio e di Beatrice, dai
canti VI delle tre cantiche e dal canto finale, in cui
ha la visione mistica di Dio.
3. Dante ha saputo costruire gradualmente la
suspense e la catarsi che si scioglie in questo canto:
le profezie incominciano in If X, 79-81 (Farinata
degli Uberti gli preannuncia l’esilio), continuano in
If XV, 70-72 (Brunetto Latini gli preannuncia che
guelfi neri e guelfi bianchi cercheranno di ucciderlo), quindi sono riprese nel Purgatorio. Ed ora sono
sciolte. Esse sono fuse con un altro problema, quello
della fama: se il poeta tace, non avrà la fama presso
coloro che chiameranno questo tempo antico. Il problema della fama presso i posteri è uno dei fili conduttori della Divina commedia. Viene toccato anche
in altri due canti dell’opera. In If XV, 79-87, il poeta incontra il maestro Brunetto Latini e dice che ha
ancora impressa nella memoria la cara e buona immagine paterna del maestro, perché gli ha insegnato
come l’uomo si eterna con la fama. In Pg XI, 82-
117, incontra il miniaturista Oderisi da Gubbio, il
quale umilmente riconosce che la fama è come un
soffio di vento, che ora spira di qui, ora di lì, e che
muta nome perché muta lato; e che essa è come il
battito di ciglia rispetto all’eternità. Dante affronta
il problema della fama indirettamente in If III, 37-
69, dove condanna duramente gli ignavi, coloro che
in vita non fecero nulla di bene, nulla di male che li
rendesse meritevoli di essere ricordati dai posteri.
«Non ti curar di lor, ma guarda e passa» (v. 51), fa
dire con estrema durezza a Virgilio. La loro punizione è durissima e spregevole: inseguono senza sosta un’insegna che va ora da una parte ora dall’altra;
sono senza nome e forniscono con il loro sangue il
nutrimento a vermi ripugnanti. Per il poeta quindi la
fama è un valore terreno da conseguire, anche se dal
punto di vista dell’eternità essa è come un battito di
ciglia.
4. Il problema della contingenza è molto complesso
(vv. 37-45), interessa sia la fisica sia la filosofia. Io
vedo che la terra è soggetta al cambiamento, mentre
il cielo è immutabile; e concludo che il mondo sotto
la Luna è soggetto al cambiamento, cioè al divenire;
il mondo sopra la Luna rimane invece sempre uguale a se stesso, è immutabile. Dio conosce la contingenza (l’uomo conosce soltanto il mondo soggetto
alla necessità), ma la conosce come chi guarda una
nave scendere un fiume impetuoso, trascinata dalle
acque, e non può intervenire. Insomma Dio conosce
il futuro, ma non interviene a modificarlo. Dio conosce il male futuro, ma non interviene per eliminarlo.
Non può però essere accusato di aver permesso il
male. D’altra parte, se intervenisse, eliminerebbe la
libertà umana, perciò l’uomo non sarebbe più responsabile delle sue azioni e, di conseguenza, non
avrebbe alcun merito o demerito per le buone come
per le cattive azioni che compie.
4.1. Il problema del non intervento di Dio, che altrimenti minaccerebbe la libertà umana, va poi coordinato con un altro problema, quello della presenza della Provvidenza divina nella storia. Quest’altro
problema riceve la sua formulazione teorica più articolata in If VI, 72-96 (la Fortuna, ministra di Dio,
provoca incessanti cambiamenti nella società, senza
che l’uomo possa opporvisi); e la sua esemplificazione in Pd VI, 1-96 (l’imperatore Giustiniano traccia la storia dell’impero sotto la supervisione della
Provvidenza). Nel primo caso sembra che l’uomo
debba piegarsi alla Fortuna; nel secondo caso sembra che sia libero di andare contro i decreti del cielo
(l’imperatore Costantino trasporta la capitale da
Roma a Costantinopoli). L’accostamento di questi
due passi del poema non è scorretto, ma non deve
portare alla conclusione che i due passi sono tra loro
in contraddizione. Ogni tesi va esaminata in sé e
considerata per quello che di più profondo offre:
l’esistenza irrinunciabile della libertà di scelta;
l’intervento della Provvidenza nelle vicende umane.
Se si vuole cercare una mediazione tra le due tesi,
basta andare in Pd VIII, 85-148: la Provvidenza
manda sulla terra tutte le capacità che servono, ma
gli uomini poi spingono a farsi religioso chi è nato a
cingere la spada e fanno sovrano chi è nato a dir
prediche. Perciò le cose vanno male. O, molto più
indietro, in If XVI, 64-114: i cieli danno inizio alle
azioni umane, ma poi è l’uomo che decide, ha la ra-
Divina commedia. Paradiso, a cura di Pietro Genesini 74
gione e la libera volontà di scegliere il bene o il male; essa non è sottoposta all’influsso dei cieli.
5. Dante chiama i guelfi bianchi, fuorusciti con lui,
«la compagnia malvagia e scempia» (v. 62), e riversa su di loro nove durissimi versi di offese non propriamente di genere retorico (vv. 61-69). Dietro le
parole si sente una totale incomprensione reciproca,
che dopo la sconfitta della Lastra (1304) diviene insuperabile. Il poeta aveva riservato in altri casi durissime contumelie ai fiorentini. Le più velenose sono quelle che aveva lanciato in If XV, 61-78, per
bocca di Brunetto Latini: «61. Ma quel popolo ingrato e malvagio, che anticamente discese da Fiesole e che è ancor ruvido e duro come il monte e la
roccia, 64. ti diventerà nemico perché ti comporti
bene. Ciò è comprensibile, perché non può succedere che tra gli aspri sorbi dia frutti il dolce fico. 67.
Un vecchio proverbio li chiama ciechi: è gente avara, invidiosa e superba. Tiènti pulito dai loro costumi! [...] 73. Le bestie venute da Fiesole si sbranino
pure fra loro, ma non tocchino la pianta sana, se nel
loro letame ne cresce ancora qualcuna, 76. nella
quale riviva la santa discendenza di quei Romani
che vi rimasero, quando fu fondato quel nido pieno
di malvagità». Queste hanno un sapore più retorico.
Con il tempo i giudizi del poeta diventano più drastici e lo strumento linguistico viene controllato
sempre più intimamente: il pensiero diventa immediatamente parola efficace; l’arte e le tecniche della
retorica diventano invisibili.
6. La corte di Bartolomeo della Scala, il gran lombardo, è il primo rifugio che il poeta trova in esilio.
Egli prova una totale simpatia personale e politica
nei confronti del vicario imperiale. Ma anche presso
gli amici è amaro e sa di sale chiedere ospitalità,
cioè riconoscere a se stessi e agli altri che non si è
autonomi, che si ha bisogno dell’aiuto altrui. Dante
è assolutamente diverso da un intellettuale di qualche generazione più giovane di lui, F. Petrarca
(1304-1374), che si sente a suo agio ad Avignone,
dove la sua famiglia, originaria di Arezzo, è andata
in esilio; a Montpellier e a Bologna, dove va a studiare; a Valchiusa, sulle rive del fiume Sorga, dove
vive per qualche anno; a Napoli, a Roma, a Milano,
a Venezia, dove è di passaggio o resta per qualche
tempo; ad Arquà, sui colli Euganei, dove va a morire. E che non si fa scrupoli a chiedere denaro ed ospitalità, anzi con la più assoluta imparzialità e con
grande senso dell’equilibrio spilla denaro alla Chiesa, agli amici guelfi e ai nemici ghibellini, tutti contenti di averlo tra i piedi. Francesco da Carrara, signore di Padova, gli regala mezza collina, sui colli
Euganei, affinché, ormai sessantenne, si costruisca
una villa e la smetta di fare il giramondo. Egli è un
intellettuale che sente l’Europa come la sua grande
casa e che è stoicamente convinto che ubi bene, ibi
domus (Dove si sta bene, lì è la mia casa).
7. Cangrande è il personaggio della Divina commedia che Dante ricopre degli elogi più lunghi e più
alti: 18 versi, lunghissimi e impegnativi (vv. 76-93).
Addirittura prende versetti del Vangelo che parlano
di Dio (Lc 1, 52-53): «Ha rovesciato i potenti dai
loro troni e ha esaltato gli umili; ha saziato di beni
gli affamati e rimandato i ricchi a mani vuote». Soltanto Giulio Cesare, il fondatore dell’impero, ne aveva avuto lo stesso numero (Pd VI, 55-72). Ciò si
spiega con il fatto che tra i due era una grandissima
amicizia e che egli ricambia e ringrazia con i versi
la lunga ospitalità ricevuta (1315-20ca.). Aveva fatto la stessa cosa, e per lo stesso motivo, con la famiglia Malaspina, signori di Lunigiana (Pg VIII, 121-
139). Le lodi al vicario dell’imperatore hanno fatto
pensare ad alcuni critici che egli fosse il Veltro di If
I, 100-111. Cangrande è un personaggio indubbiamente notevole nell’Italia del tempo: è l’antico cavaliere, che non è diventato borghese e cittadino,
che ha ancora nel sangue gli antichi ideali cavallereschi, e che ha le insegne di vicario imperiale. Le sue
imprese militari sono di qualche rilievo e mostrano
una volontà decisa, che apprezza la vita militare e
disprezza gli agi della vita civile. Tutto qui. Oltre a
ciò quanto potevano realmente capirsi due uomini di
due generazioni diverse, divisi da una frattura temporale di 26 anni? Due uomini di formazione diversa e di collocazione sociale altrettanto diversa? Il
più grande intellettuale del tempo (e del Medio Evo) e il giovane (e culturalmente inesperto) vicario
imperiale, i cui valori sono la guerra e la pratica della guerra...
8. Dante elogia Cangrande della Scala che cambia
le sorti a molti (vv. 89-90). In questo modo egli fa,
per l’amico, uno strappo alla regola, visto che il suo
ideale di vita è quello di vivere in una città tranquilla – come quella del trisavolo –, dove non succede
mai niente, la gente vive in pace, è sobria e pudìca e
non mette il naso fuori di casa, perché è troppo occupata nelle faccende domestiche (Pd XV, 97-129).
9. La missione di Dante è esposta in termini chiari.
L’umanità ha perso la retta via sia terrena sia ultraterrena. Serve allora una guida, poiché dopo il peccato originale la volontà umana è indebolita. Dopo
il viaggio nell’oltretomba di Enea, da cui doveva
nascere l’Impero, e di san Paolo, che doveva portare
le prove della fede, occorre un terzo personaggio,
per superare la salvezza e la felicità politica e religiosa, terrena e ultraterrena tradizionali. Occorre un
personaggio, appunto Dante, capace d’indicare la
via ad un totale rinnovamento spirituale. Il poeta
quindi deve attuare una missione più grande di quella soltanto politica di Enea e soltanto religiosa di
san Paolo. Per questo stesso rinnovamento spirituale
operano il Veltro (If I, 100-111) e il DUX (Pg
XXXIII, 43), ed anche le correnti mistiche medioevali, da sant’Anselmo d’Aosta a Gioacchino da Fiore a san Bernardo di Chiaravalle. La ragione non è
all’altezza del compito. Soltanto il rinnovamento
spirituale all’insegna dello Spirito Santo, come profetizzato da Gioacchino da Fiore, può riportare il
cittadino e il credente – insomma l’uomo – sulla via
del bene e quindi della salvezza ultraterrena. Cacciaguida conclude giustamente le sue parole dicendo: «Questo tuo grido farà come il vento, Che le più
alte cime più percuote; E ciò non fa d’onor poco argomento» (vv. 133-135).
10. Dante conclude il discorso sulla fama, che aveva
iniziato in If XV (il maestro Brunetto Latini gli pre-
Divina commedia. Paradiso, a cura di Pietro Genesini 75
annuncia l’eternità della fama), ripreso in Pg XI,
(Oderisi da Gubbio dice che la fama è come un battito di ciglia rispetto all’eternità). Ora il trisavolo gli
dà l’investitura che lo renderà famoso presso i posteri (vv. 94-142). Il discorso sulla fama ha una premessa in If III, 31-69: il poeta si era dimostrato durissimo con gli ignavi, che non hanno fatto niente né
di buono né di cattivo che li rendesse meritevoli
d’essere ricordati. Perciò essi sono puniti nell’antinferno. Nel primo e nel terzo caso essa è un valore;
nel secondo non è più un valore quando si riferisce
ai valori ultraterreni. Essa è quindi un valore, ma
soltanto un valore terreno. Altri sono i valori che il
mondo ultraterreno apprezza e che il poeta indica
più volte e invita ad attuare. Sono proprio l’opposto
dei valori terreni: umiltà e tracotanza, povertà e ricchezza, castità e lussuria, digiuno e gola, misura ed
eccesso, amore e odio per gli altri. Insomma tutti i
peccati che sono stati puniti nell’inferno. L’abbandono dei valori mondani rende il poeta capace di
purificare i suoi sentimenti (Pd I, 127-135) e di salire al cielo (Pd XI, 1-12).
11. Dante esamina la fama quindi da tre punti di vista (che poi sono quattro) e la mostra in tutte le sue
sfaccettature. La strategia di analisi che mette in atto per la fama (tre o quattro punti di vista per esaminare una questione) non è isolata né accidentale,
pervade fin dai primi canti l’intero poema. Francesca è esaminata da tre punti di vista (religioso, politico, delle reazioni personali del poeta), è condannata per i primi due e riceve una mezza assoluzione
per il terzo. Ma in genere i dannati sono esaminati e
valutati da almeno due punti di vista: quello moralesociale e quello del loro valore (o disvalore) individuale: Farinata era un eretico, ma ebbe a cuore le
sorti di Firenze; Cavalcante de’ Cavalcanti era pure
eretico, ma aveva un profondo amore per i figli;
Brunetto Latini era un omosessuale, ma era un bravo
maestro; Ulisse è un fraudolento, ma è disposto addirittura a sacrificare la famiglia, una vita comoda e
rischiare la vita, per andare ad esplorare il mondo
senza gente. In questo modo il poeta mostra la complessità della realtà e l’impossibilità di dare giudizi
univoci. Un personaggio per un aspetto è apprezzabile, per un altro è condannabile. Una scelta per un
aspetto è vantaggiosa, per un altro non lo è. E i due
aspetti sono tra loro inscindibili. E allora che fare?
11.1. Questa situazione in tutto il poema si presenta
anche come problema della scelta: tra politica e
famiglia Farinata degli Uberti sceglie la politica, il
suocero Cavalcante de’ Cavalcanti sceglie la famiglia; tra famiglia e conoscenza Ulisse sceglie la conoscenza, e va incontro alla morte. Qui Dante sceglie di dire tutto ciò che ha visto: otterrà la fama,
ma dovrà riferire cose molto moleste. Le alternative
tra cui i personaggi (e i lettori) devono operare una
sola scelta, sono ugualmente valide, ma non sono
accumulabili: o l’una o l’altra. Di qui il dramma
della scelta. Ogni scelta ha un costo, anche pesante,
e non si può rimandare. La non scelta, la neutralità
non esiste, è ugualmente una scelta, ed è una dimostrazione di non vita, di lasciarsi vivere. Perciò gli
angeli neutrali, che non si schierarono né con Lucifero né con Dio, sono condannati nell’antinferno tra
gli ignavi.
11.2. Il sistema dei punti di vista si collega poi a
due altre questioni: a) il corretto modo di procedere
per passare di colle in colle – l’esame delle varie
ipotesi – fino a giungere alla verità, cioè a una conclusione stabile e sicura (Pd IV, 124-132); e b) il
problema delle capacità che le molteplici dimensioni del linguaggio hanno di conoscere le molteplici dimensioni della realtà (Pg XXXIII, 73-102; Pd
XXXIII).
12. Per alzare il tono del discorso il poeta ricorre
qui (vv. 13-15) come in Pd XV, 55-57, ad un esempio matematico. Un altro esempio matematico è in
Pd XXXIII, 133-135. Ricorre anche a una teoria filosofica ed astronomica: la contingenza (l’essere e
il non essere, il mutamento, la corruzione, il divenire) interessa il mondo sotto la Luna, non il mondo
sopra la Luna, che invece è dominato dalla necessità, cioè è immutabile (vv. 37-39). Per Dante non
soltanto la natura, ma anche la scienza, la fisica, la
matematica, la logica, la geometria e l’astronomia
possono essere trasformate in poesia. Il fatto è che il
poeta è come Dio: Dio crea il mondo dal nulla, il
poeta lo riplasma con i suoi versi.
13. Dante si trova in una situazione paradossale: se è
divenuto famoso, deve ringraziare i fiorentini, che
l’hanno cacciato in esilio, che l’hanno condannato a
morte più volte, allargando la condanna anche ai figli divenuti maggiorenni, e che l’hanno fatto atrocemente soffrire. Altrimenti sarebbe stato un grande
e contento intellettuale aristocratico-borghese, che
avrebbe occupato per tutta la vita un posto di riguardo all’interno della classe politica o, almeno,
dell’amministrazione comunale di Firenze. Invece
per i concittadini non prova nessuna riconoscenza e
si diverte a mettere in luce le loro magagne. Il massimo sentimento che prova è quello, contraddittorio,
dell’amore-odio per la sua città natale: prima dice
«Godi Firenze, che diffondi il tuo nome per tutto
l’inferno» e le augura di essere punita dalle altre città della Toscana; e sùbito dopo aggiunge che vorrebbe vederla già punita, perché più diventa vecchio, più le sofferenze della sua città lo fanno soffrire (If XXVI, 1-12). Eppure egli lancia la sua fama
nel tempo, ma lancia anche Firenze e la lingua fiorentina, che egli trasforma da dialetto cittadino a
lingua nazionale. Le 800 parole circa usate
dall’amico Guido Cavalcanti diventano una rete estesissima, coerente ed omogenea di ben 27.734 parole nella Divina commedia. Poco dopo sulla scena
linguistica compaiono F. Petrarca (1304-1374) e G.
Boccaccio (1313-1375), che irrobustiscono ancor
più la lingua fiorentina e ne fanno il centro di attrazione per i dialetti delle altre regioni italiane.
La struttura del canto è semplice: 1) Dante chiede
a Cacciaguida chiarimenti sulle profezie che nel
corso del viaggio gli sono state fatte sul suo futuro;
2) il trisavolo gli dice che a Roma gli si sta preparando l’esilio e che egli saprà quant’è amaro chiedere ospitalità; ma 3) che non deve temere, perché la
sua vita si prolungherà nel futuro; 4) Dante chiede 
Divina commedia. Paradiso, a cura di Pietro Genesini 76
poi se dovrà dire tutto ciò che ha visto (ma ciò sarà
a molti sgradito) o se dovrà tacere (ma allora perderà la fama presso i posteri); 5) Cacciaguida gli risponde che dovrà dire tutto ciò che ha visto, perché
questa è la missione che gli è stata affidata; 6) in un
primo momento le sue parole saranno moleste, ma
poi saranno un nutrimento vitale per l’anima di chi
ascolta. 
Divina commedia. Paradiso, a cura di Pietro Genesini 77
Canto XXII
Oppresso di stupore, a la mia guida
mi volsi, come parvol che ricorre
sempre colà dove più si confida;
1
e quella, come madre che soccorre
sùbito al figlio palido e anelo
con la sua voce, che ‘l suol ben disporre,
4
mi disse: “Non sai tu che tu se’ in cielo?
e non sai tu che ‘l cielo è tutto santo,
e ciò che ci si fa vien da buon zelo?
7
Come t’avrebbe trasmutato il canto,
e io ridendo, mo pensar lo puoi,
poscia che ‘l grido t’ha mosso cotanto;
10
nel qual, se ‘nteso avessi i prieghi suoi,
già ti sarebbe nota la vendetta
che tu vedrai innanzi che tu muoi.
13
La spada di qua sù non taglia in fretta
né tardo, ma’ ch’al parer di colui
che disiando o temendo l’aspetta.
16
Ma rivolgiti omai inverso altrui;
ch’assai illustri spiriti vedrai,
se com’io dico l’aspetto redui”.
19
Come a lei piacque, li occhi ritornai,
e vidi cento sperule che ‘nsieme
più s’abbellivan con mutui rai.
22
Io stava come quei che ‘n sé repreme
la punta del disio, e non s’attenta
di domandar, sì del troppo si teme;
25
e la maggiore e la più luculenta
di quelle margherite innanzi fessi,
per far di sé la mia voglia contenta.
28
Poi dentro a lei udi’ : “Se tu vedessi
com’io la carità che tra noi arde,
li tuoi concetti sarebbero espressi.
31
Ma perché tu, aspettando, non tarde
a l’alto fine, io ti farò risposta
pur al pensier, da che sì ti riguarde.
34
Quel monte a cui Cassino è ne la costa
fu frequentato già in su la cima
da la gente ingannata e mal disposta;
37
e quel son io che sù vi portai prima
lo nome di colui che ‘n terra addusse
la verità che tanto ci soblima;
40
e tanta grazia sopra me relusse,
ch’io ritrassi le ville circunstanti
da l’empio cólto che ‘l mondo sedusse.
43
Questi altri fuochi tutti contemplanti
uomini fuoro, accesi di quel caldo
che fa nascere i fiori e ‘ frutti santi.
46
Qui è Maccario, qui è Romoaldo,
qui son li frati miei che dentro ai chiostri
fermar li piedi e tennero il cor saldo”.
49
E io a lui: “L’affetto che dimostri
meco parlando, e la buona sembianza
ch’io veggio e noto in tutti li ardor vostri,
52
così m’ha dilatata mia fidanza,
come ‘l sol fa la rosa quando aperta
tanto divien quant’ell’ha di possanza.
55
Però ti priego, e tu, padre, m’accerta
s’io posso prender tanta grazia, ch’io
ti veggia con imagine scoverta”.
58
1. Sopraffatto dallo stupore, mi volsi verso la mia
guida, come il bambino che ricorre sempre là dove
(=la mamma) ha più fiducia. 4. E quella (=Beatrice), come una madre che soccorre sùbito il figlio
pallido [per lo spavento] e affannato [per la corsa],
con la sua voce, che lo suole ben disporre, 7. mi disse: «Tu non sai che sei in cielo (=in paradiso)? e non
sai che il cielo è tutto santo, e ciò che vi si fa proviene dal buon zelo (=dalla carità)? 10. Come ti avrebbero trasformato il canto e il mio sorriso, ora lo
puoi pensare, dopo che il grido [dei beati] ti ha così
profondamente sconvolto. 13. In tale grido, se tu avessi inteso le sue preghiere, già ti sarebbe nota la
vendetta (=il giusto intervento punitivo di Dio) che
tu vedrai prima che tu muoia. 16. La spada di quassù (=della giustizia divina) non taglia in fretta né
con lentezza, fuorché al giudizio di colui che
l’aspetta con desiderio o con timore. 19. Ma rivolgiti ormai verso gli altri [beati], perché vedrai spiriti
[che sulla terra furono] assai illustri, se sposti lo
sguardo come io dico». 22. Come a lei piacque, girai gli occhi e vidi cento piccole sfere che insieme si
facevano più belle con i raggi reciproci. 25. Io stavo
come colui che reprime in sé il pungolo del desiderio e che non si tenta di domandare, tanto ha paura
di [chieder] troppo. 28. La più grande e la più lucente di quelle margherite (=spiriti) si fece avanti,
per far contento il mio desiderio con le sue parole.
31. Poi dentro a lei udii: «Se tu vedessi come [vedo]
io la carità che arde tra noi, esprimeresti [sùbito] i
tuoi pensieri. 34. Ma, affinché tu, indugiando, non
tardi a [raggiungere] la meta sublime [del tuo viaggio], io risponderò soltanto al tuo pensiero (=alla
domanda che hai soltanto pensato), che sei così timoroso di manifestare. 37. Quel monte, su cui sorge
Cassino, un tempo fu frequentato sulla cima dalla
gente che viveva nell’errore e che era mal disposta
[ad accogliere la verità]. 40. Io sono colui (=san Benedetto) che per primo portò su di esso il nome di
colui (=Cristo) che sulla terra portò la verità che
tanto c’innalza (=ci fa diventare figli di Dio). 43. E
sopra di me rifulse tanta grazia [divina], che io sottrassi i paesi circostanti all’empio culto che sedusse
il mondo. 46. Questi altri spiriti ardenti [di carità]
furono tutti uomini contemplanti, accesi da quel calore (=la carità) che fa nascere i fiori e i frutti santi
(=i buoni pensieri e le buone opere). 49. Qui [in
questo cielo] è Maccario, qui è Romoaldo, qui sono
i miei frati che dentro ai chiostri fermarono i piedi e
tennero il cuore saldo [alla regola]». 52. Ed io a lui:
«L’affetto che dimostri parlando con me e
l’espressione di carità che io vedo e noto in tutti i
vostri globi fiammeggianti, 55. ha dilatato la mia
fiducia [in voi] così come il sole fa con la rosa, che
diviene tanto aperta quanto è capace di aprirsi. 58.
Perciò ti prego, e tu, o padre, fammi certo se io posso ricevere tanta grazia da vederti con l’aspetto che
avevi sulla terra». 
Divina commedia. Paradiso, a cura di Pietro Genesini 78
Ond’elli: “Frate, il tuo alto disio
s’adempierà in su l’ultima spera,
ove s’adempion tutti li altri e ‘l mio.
61
Ivi è perfetta, matura e intera
ciascuna disianza; in quella sola
è ogne parte là ove sempr’era,
64
perché non è in loco e non s’impola;
e nostra scala infino ad essa varca,
onde così dal viso ti s’invola.
67
Infin là sù la vide il patriarca
Iacobbe porger la superna parte,
quando li apparve d’angeli sì carca.
70
Ma, per salirla, mo nessun diparte
da terra i piedi, e la regola mia
rimasa è per danno de le carte.
73
Le mura che solieno esser badia
fatte sono spelonche, e le cocolle
sacca son piene di farina ria.
76
Ma grave usura tanto non si tolle
contra ‘l piacer di Dio, quanto quel frutto
che fa il cor de’ monaci sì folle;
79
ché quantunque la Chiesa guarda, tutto
è de la gente che per Dio dimanda;
non di parenti né d’altro più brutto.
82
La carne d’i mortali è tanto blanda,
che giù non basta buon cominciamento
dal nascer de la quercia al far la ghianda.
85
Pier cominciò sanz’oro e sanz’argento,
e io con orazione e con digiuno,
e Francesco umilmente il suo convento;
88
e se guardi ‘l principio di ciascuno,
poscia riguardi là dov’è trascorso,
tu vederai del bianco fatto bruno.
91
Veramente Iordan vòlto retrorso
più fu, e ‘l mar fuggir, quando Dio volse,
mirabile a veder che qui ‘l soccorso”.
94
Così mi disse, e indi si raccolse
al suo collegio, e ‘l collegio si strinse;
poi, come turbo, in sù tutto s’avvolse.
97
La dolce donna dietro a lor mi pinse
con un sol cenno su per quella scala,
sì sua virtù la mia natura vinse;
100
né mai qua giù dove si monta e cala
naturalmente, fu sì ratto moto
ch’agguagliar si potesse a la mia ala.
103
S’io torni mai, lettore, a quel divoto
triunfo per lo quale io piango spesso
le mie peccata e ‘l petto mi percuoto,
106
tu non avresti in tanto tratto e messo
nel foco il dito, in quant’io vidi ‘l segno
che segue il Tauro e fui dentro da esso.
109
O gloriose stelle, o lume pregno
di gran virtù, dal quale io riconosco
tutto, qual che si sia, il mio ingegno,
112
con voi nasceva e s’ascondeva vosco
quelli ch’è padre d’ogne mortal vita,
quand’io senti’ di prima l’aere tosco;
115
e poi, quando mi fu grazia largita
d’entrar ne l’alta rota che vi gira,
la vostra region mi fu sortita.
118
61. Ed egli: «O fratello, il tuo desiderio di [vedere]
cose elevate si adempierà nell’ultima sfera (=l’empìreo), dove si adempiono tutti gli altri e il mio. 64.
Ivi ciascun desiderio è portato alla perfezione, reso
maturo e privato dei difetti; solamente in quella sfera
ogni parte si trova dov’è sempre stata (=è immobile),
67. perché essa non è in alcun luogo (=non è nello
spazio) e non ha poli [intorno a cui ruotare]; e la scala
di questo cielo sale fino ad essa, perciò si sottrae ai
tuoi occhi. 70. Fin lassù il patriarca Giacobbe vide [in
sogno] che protendeva la parte superiore, quando gli
apparve così carica di angeli. 73. Ma, per salirla, ora
nessuno stacca i piedi da terra, e la mia regola è rimasta [soltanto] per rovinare le carte [dov’è scritta]. 76.
Le mura [dei monasteri] che solevano esser badia
(=luoghi di santa vita) sono divenute spelonche [di ladroni] e le vesti monacali son sacchi pieni di farina
guasta. 79. Ma l’usura [più] grave non si alza tanto
contro la volontà di Dio, quanto quel frutto (=le rendite dei monasteri) che fa il cuore dei monaci così folle
[di cupidigia], 82. perché ciò, che la Chiesa custodisce, appartiene tutto alla gente (=i poveri) che domanda in nome di Dio; non [appartiene] ai parenti [degli
ecclesiastici] né ad altri più indegni (=le concubine e i
figli naturali). 85. La carne dei mortali (=la natura
umana) è tanto soggetta alle blandizie, che giù (=sulla
terra) il buon inizio non dura [il tempo che va] dalla
nascita della quercia al momento in cui produce la
prima ghianda (=20 anni; cioè dura poco). 88. Pietro
riunì i primi cristiani senz’oro e senz’argento, io riunii
i miei seguaci con la preghiera e con il digiuno, Francesco [riunì] i suoi frati con l’umiltà. 91. E, se guardi
il principio di ciascuna [famiglia] e poi guardi là dove
si è spostata, vedrai la virtù divenuta vizio. 94. Tuttavia le acque del fiume Giordano fatte ritornare indietro e quelle del mar Rosso messe in fuga [davanti agli
ebrei], quando Dio volle [intervenire], furono un fatto
mirabile a vedere più di quello che qui sarà il soccorso
[divino contro questi mali]». 97. Così mi disse, poi si
ricongiunse alla sua schiera e la sua schiera si strinse
intorno a lui; quindi, come turbine, salì verso l’alto,
roteando tutta. 100. La mia dolce donna mi spinse
dietro di loro con un solo cenno su per quella scala,
tanto la sua virtù vinse il peso del mio corpo. 103. Né
mai quaggiù, dove si sale e si scende con le forze della natura, fu un movimento così rapido che potesse
uguagliare il mio volo. 106. O lettore, possa io tornare
[dopo la morte] a quel devoto trionfo (=tra i beati) per
[raggiungere] il quale io piango spesso i miei peccati e
mi percuoto il petto, 109. tu non avresti messo e tolto
il dito dal fuoco in tanto [tempo], in quanto io vidi la
costellazione [dei Gemelli] che segue quella del Toro
e mi ritrovai dentro di essa. 112. O stelle [dei Gemelli] che date la gloria, o luce piena d’influssi virtuosi,
dalla quale io riconosco [che deriva] tutto il mio ingegno, quale che si sia, 115. con voi nasceva e con voi si
nascondeva colui (=il sole) che è padre di ogni vita
mortale, quando io respirai per la prima volta l’aria
toscana. 118. E poi, quando mi fu elargita [da Dio] la
grazia di entrare nella nobile sfera (=l’ottavo cielo)
che vi fa girare [intorno alla terra], la vostra regione
mi fu data in sorte.
Divina commedia. Paradiso, a cura di Pietro Genesini 79
A voi divotamente ora sospira
l’anima mia, per acquistar virtute
al passo forte che a sé la tira.
121
“Tu se’ sì presso a l’ultima salute”,
cominciò Beatrice, “che tu dei
aver le luci tue chiare e acute;
124
e però, prima che tu più t’inlei,
rimira in giù, e vedi quanto mondo
sotto li piedi già esser ti fei;
127
sì che ‘l tuo cor, quantunque può, giocondo
s’appresenti a la turba triunfante
che lieta vien per questo etera tondo”.
130
Col viso ritornai per tutte quante
le sette spere, e vidi questo globo
tal, ch’io sorrisi del suo vil sembiante;
133
e quel consiglio per migliore approbo
che l’ha per meno; e chi ad altro pensa
chiamar si puote veramente probo.
13
6
Vidi la figlia di Latona incensa
sanza quell’ombra che mi fu cagione
per che già la credetti rara e densa.
13
9
L’aspetto del tuo nato, Iperione,
quivi sostenni, e vidi com’si move
circa e vicino a lui Maia e Dione.
14
2
Quindi m’apparve il temperar di Giove
tra ‘l padre e ‘l figlio: e quindi mi fu chiaro
il variar che fanno di lor dove;
14
5
e tutti e sette mi si dimostraro
quanto son grandi e quanto son veloci
e come sono in distante riparo.
14
8
L’aiuola che ci fa tanto feroci,
volgendom’io con li etterni Gemelli,
tutta m’apparve da’ colli a le foci;
15
1
poscia rivolsi li occhi a li occhi belli. 15
3
121. A voi ora sospira devotamente la mia anima,
per acquistare le capacità [che mi permettono di affrontare] la difficile prova che la attira a sé. 124.
«Tu sei così vicino alla beatitudine suprema (=Dio)»
cominciò Beatrice, «che devi avere i tuoi occhi limpidi e penetranti. 127. Perciò, prima di addentrarti
maggiormente in lei, guarda in basso e osserva quanta parte dell’universo ho già messo sotto i tuoi piedi
(=ti ho fatto percorrere); 130. così che il tuo cuore,
quanto più può, si presenti giocondo alla turba trionfante (=che celebra il trionfo di Cristo) che viene
lieta per questo cielo concavo.» 133. Con gli occhi
ripercorsi tutte le sette sfere e vidi questo globo tanto piccolo, che sorrisi per il suo vile aspetto. 136. Ed
approvo come migliore quel giudizio che la considera meno [del cielo]. E chi pensa ad altre cose si può
chiamare veramente forte d’animo. 139. Vidi la figlia di Latona (=la Luna) splendere senza quell’ombra (=le macchie) che fu la causa per la quale
già la credetti [in parte] rara e [in parte] densa. 142.
La vista di tuo figlio (=il sole), o Iperione, qui sostenni, e vidi come si muove intorno e vicino a lui
[Mercurio, figlio di] Maia e [Venere, figlia di] Dione. 145. Di qui mi apparve Giove che contempera il
freddo del padre Saturno e il caldo del figlio Marte.
Di qui mi fu chiaro come [i due pianeti] spostano le
loro posizioni [rispetto alle stelle fisse]. 148. Tutti e
sette [i pianeti] mi mostrarono quanto sono grandi e
quanto sono veloci, e quanto sono distanti le loro
sfere. 151. Mentre mi volgevo con la costellazione
immortale dei Gemelli, la piccola aia, che ci fa tanto feroci, mi apparve tutta dalle catene montuose alle foci [dei fiumi] (=al mare). 154. Poi rivolsi gli
occhi agli occhi belli [di Beatrice].
I personaggi
Benedetto (Norcia 480-Montecassino 543) nasce da
una nobile famiglia. Va a Roma per studiare ed è
colpito dalla corruzione della Chiesa. Si ritira a vivere da eremita in una grotta del monte Subiaco, attirando numerosi discepoli. Fonda vari monasteri, la
cui vita è regolata dall’ideale ascetico della preghiera e del lavoro (Ora et labora). Il rigore della regola
produce dissensi. Egli si ritira nuovamente a fare la
vita dell’eremita, poi si reca a Montecassino, dove
distrugge un tempio di Apollo e fonda il complesso,
che diventa la sede principale dell’ordine. Qui muore. È proclamato santo. La sua opera ha un grandissimo influsso per tutto il Medio Evo: i monasteri diventano anche centri di cultura; inoltre trascrivono e
tramandano ai posteri l’eredità culturale di Roma.
Romualdo degli Onesti di Ravenna (956-1027)
fonda il convento di Camàldoli e l’ordine dei frati
camaldolesi (1018) seguendo la regola benedettina
riformata. È proclamato santo.
Macario di Alessandria (?-391) è uno dei maggiori
esponenti del monachesimo orientale, che precede il
monachesimo benedettino. Egli elabora una regola
per i monaci egiziani e diffonde il monachesimo.
Può essere anche Macario il Grande (o l’Egiziano)
(?-404). Ambedue sono monaci eremiti e seguaci di
sant’Antonio.
Giacobbe ha un sogno: gli pare di vedere una scala
che va dalla terra al cielo, per la quale salivano
e scendevano numerosi angeli (Gn. 28, 12). È detto
patriarca, cioè capostipite, perché riceve da Dio
l’ordine di cambiare il suo nome in Israele. Egli è
quindi il padre di tutti gli israeliti.
Pietro (Betsaida?-Roma 64/67 d.C.), un ex pescatore, diventa il capo degli apostoli e da Cristo riceve
l’investitura di capo della Chiesa: «Tu sei Pietro e
su questa pietra io edificherò la mia Chiesa» (Mt.
16, 19). È il primo papa ed occupa il soglio pontificio per ben 32 anni. Muore martire.
Francesco d’Assisi (1082-1126) dopo una giovinezza spensierata ha una crisi religiosa che lo porta
a rifiutare le ricchezze paterne e a fondare l’ordine
dei frati minori, la cui regola è approvata prima verbalmente da papa Innocenzo III (1209) e poi ufficialmente da papa Onorio III (1123).
La figlia di Latona è la Luna. Secondo la mitologia
greca la dea Latona e Zeus generano Apollo e Artemide, poi identificati con il sole e la Luna.
Iperione è il padre del sole. È una divinità greca,
poi identificata con Zeus.
Divina commedia. Paradiso, a cura di Pietro Genesini 80
Maia è la madre di Ermes, Mercurio presso i romani, il messaggero degli dei, il protettore dei viandanti ma anche dei ladri. Il padre è Zeus.
Dione è madre di Afrodite, Venere presso i romani.
Il padre è Zeus.
Giove o, meglio, Zeus nella mitologia greca è il padre degli dei. È figlio di Saturno, che detronizza, e
padre di Ares, Marte presso i romani, oltre che di
numerosi altri dei e semidei.
Commento
1. Dante non vede i disegni imperscrutabili di Dio,
perciò non può capire perché le due guide dell’umanità, la Chiesa e l’Impero, si dimostrino così incapaci ad arginare una corruzione diffusa, che coinvolge
laici ed ecclesiastici. Ma il poeta – dice Beatrice –
non deve temere: la giusta vendetta di Dio arriverà a
tempo debito, né troppo in fretta né troppo lenta; ed
egli la vedrà prima di morire. Il riferimento non è
tanto alla cattura del papa Bonifacio VIII e allo
schiaffo che riceve ad Anagni (1303), che colpiscono il prestigio della Chiesa, né al trasferimento della
sede papale ad Avignone (1305), quanto a punizioni
in generale, che Dio infliggerà agli uomini.
2. Il poeta tratteggia brevemente la figura di Benedetto da Norcia e insiste sulla sua opera di evangelizzazione. Benedetto ricorda i suoi confratelli che
nel convento osservarono la regola, quindi si scaglia
con durezza contro quei monaci che hanno fatto dei
monasteri spelonche di ladri: essi si preoccupano più
delle rendite dei monasteri che della vita spirituale
ed hanno i cuori pieni di cupidigia verso i beni
mondani. Ma quei beni – ricorda il fondatore dell’ordine – appartengono ai poveri, non ai parenti degli ecclesiastici né, tanto meno, alle concubine e ai
figli naturali. Il monaco fa anche amare considerazioni sulla natura umana: dalla fondazione di un ordine la fedeltà alla regola dura soltanto 20 anni – il
tempo che la quercia dia le ghiande –, poi la corruzione attecchisce e si espande. E cita l’esempio di
Pietro e dei primi seguaci di Cristo, poi l’esempio di
Francesco d’Assisi, infine l’esempio costituito dal
suo ordine. Tutte e tre le famiglie si sono messe ben
presto a tralignare. Ma la punizione di Dio – questa
è la speranza e la profezia – arriverà implacabile e
sarà meno stupefacente del miracolo del fiume
Giordano, quando le acque si aprirono per far passare Giosuè (Gs. 3, 14-17), e del mar Rosso, quando le
acque si divisero per lasciar passare gli ebrei (Es.
14, 21-29). Insomma sarà un intervento che coinvolgerà in modo limitato l’onnipotenza divina.
2.1. La corruzione del presente, in particolare degli
ordini religiosi, e la necessità di un profondo rinnovamento spirituale sono motivi ricorrenti della Divina commedia. In If XIX Dante si scaglia contro i
papi simoniaci e contro la donazione di Costantino.
In Pd XI Tommaso d’Aquino critica i frati domenicani e tesse l’elogio dei frati francescani; in Pd XII
Bonaventura da Bagnoregio critica i frati francescani e tesse l’elogio dei frati domenicani. In Pd XVII,
124-142, il poeta affida a se stesso il compito di dire
tutto ciò che ha visto nel corso del suo viaggio, al
fine di riportare sulla retta via l’umanità errante.
L’uomo peraltro si dimostra incapace di gestire correttamente la sua libertà fin dalla sua creazione nel
paradiso terrestre: Adamo ed Eva si mettono nei
guai nel giro di poche ore (Gn. 3, 1-24). In séguito
l’istituzione di due guide, l’Impero e la Chiesa, si
rivela incapace di mantenere l’umanità sulla retta
via. D’altra parte lo stesso poeta è spietato contro gli
ignavi che non fanno niente che meriti di essere ricordato. E invita a commettere almeno delle azioni
scellerate, se non si è capaci di azioni degne di lodi,
perché soltanto così si raggiunge la fama presso i posteri (If III, 31-69). Gli ecclesiastici lo prendono in
parola...
2.2. La condanna della corruzione ecclesiastica si
presenta contenuta, sofferta, amara. Il poeta evita –
sono fuori luogo – le invettive passionali e violentissime con cui era esploso in altre circostanze, da If
XV (invettiva contro i fiorentini) a If XIX (invettiva
contro i papi simoniaci), da If XXXIII (invettiva
contro i pisani e i genovesi) a Pg VI (invettiva contro i prìncipi italiani, la Chiesa, l’Impero, i fiorentini), a Pd VI (invettiva contro guelfi e ghibellini)
ecc. Esse sono fuori luogo, perché egli si trova ormai
in cielo e vede da lontano quanto accade sulla terra.
L’itinerarium mentis in Deum lo ha staccato dalla
vita terrena e lo ha aperto a una visione completamente diversa del mondo terreno, quella che assume
il punto di vista ultraterreno. Questa visione mostra
l’uomo nella giusta prospettiva e dalla giusta distanza. In tal modo appare tutta l’estrema complessità
del mondo terreno e del mondo ultraterreno che
costituiscono l’esistenza umana e che sono avvolti in
modo inestricabile nell’enorme ragnatela del mondo
simbolico (o dell’immaginario). La presenza del
mondo ultraterreno non deve mai trarre in inganno:
la vita terrena è e resta centrale, perché quanto
l’uomo fa sulla terra è oggetto di valutazione, di
biasimo o di lode, di premio o di castigo e determina la sua collocazione nell’altro mondo.
3. La Regula monachorum di Benedetto abbina la
vita contemplativa e la vita attiva: Prega e lavora.
La vita attiva peraltro è in funzione della vita contemplativa e della perfezione interiore. La perfezione, che si raggiunge attraverso la contemplazione,
diventa ideale di vita per tutti gli ordini seguenti,
fino a Francesco d’Assisi (1181-1226) e a Domenico di Calaruega (1170/75-1221), ma fa sentire il suo
influsso anche sugli ordini che sorgono successivamente. Il monachesimo orientale invece privilegia la
vita contemplativa sulla vita attiva. Il rigore iniziale
della regola benedettina è ben presto attenuato, e di
ciò il fondatore si lamenta. La stessa cosa succede
con la regola francescana quando il fondatore è ancora in vita. Peraltro l’interpretazione mitigata o
addirittura l’inosservanza della regola è comprensibile ed inevitabile: il fondatore e i suoi primi seguaci si sentono realizzati nella regola, che accolgono e
praticano con entusiasmo e con intima adesione. Ma
i tempi eroici passano presto: i nuovi seguaci entrano nell’ordine con una fede meno intensa ed anche –
o soltanto – per motivi mondani, come quello di appropriarsi dei beni dell’ordine o quello di occupare
cariche di prestigio. Il monastero o il convento per-
Divina commedia. Paradiso, a cura di Pietro Genesini 81
ciò si trasforma da centro di sincera vita religiosa in
centro di potere economico (ed anche politico), concupito in quanto tale. E la regola su cui si basa è
snaturata. I beni che spettano ai poveri finiscono invece nelle mani degli ecclesiastici, delle loro amanti
e dei loro figli naturali. Perciò chi resiste alle tentazioni è considerato probo, forte d’animo, gagliardo,
coraggioso (v. 138).
4. San Benedetto usa parole durissime per la decadenza e la corruzione dei suoi monaci: «Le mura
che solieno esser badia Fatte sono spelonche, e le
cocolle
Sacca son piene di farina ria» (vv. 73-75). E accusa
i monaci di essere divenuti ghiotti delle rendite dei
monasteri, che invece appartengono ai poveri e non
ai loro parenti. Quindi si lamenta che il rispetto della regola non supera i vent’anni, poi la natura umana
si lascia attrarre dai beni terreni. E mette insieme tre
esempi: Pietro e la Chiesa, egli e i suoi monaci, san
Francesco e i suoi frati. Ma si consola: Dio interverrà, e in modo non appariscente. Dopo san Benedetto
anche altri frati si lamentano della corruzione che ha
colpito il loro ordine: Tommaso d’Aquino elogia
l’ordine francescano e condanna i frati del suo ordine (Pd XI); Bonaventura da Bagnoregio elogia
l’ordine domenicano e condanna i frati del suo ordine (Pd XI). San Pietro lancia un’invettiva contro il
fiorino e gli ecclesiastici (Pd XXVII, 10-66).
La scala di Giacobbe anticipa la salita del poeta alla costellazione dei Gemelli, che avviene poco dopo
(vv. 100-111). Il motivo della salita è ulteriormente
ripreso e dilatato nel canto successivo, dove il poeta
assiste all’ascesa al cielo prima di Cristo e poi della
Vergine Maria (Pd XXXIII, 85-87 e 118-120). Dante prepara intenzionalmente e sistematicamente il
lettore ad esperienze e ad emozioni che hanno aspetti simili e che coinvolgono anche la memoria. In tal
modo esse si rafforzano a vicenda. La strategia attuata ha questa struttura: il poeta presenta una situazione, la spiega con una analogia (così la ripetizione
raddoppia l’impatto), la situazione iniziale come
l’analogia rimandano a situazioni simili, che il lettore ha incontrato in precedenza e che si sono fissate
stabilmente e con vivezza nella sua memoria (così il
ricordo aumenta ulteriormente l’impatto). In tal modo il lettore è stretto da una morsa: il testo che ha di
fronte e il ricordo che esso, per associazione, fa emergere dall’oblio. Il poeta applica con estrema originalità il motto latino che repetita juvant... Il lettore quindi è già predisposto a recepire la nuova immagine, che si associa, si distingue per qualche aspetto, si sovrappone all’immagine già memorizzata.
Così l’impatto aumenta e la memorizzazione della
nuova immagine risulta più facile e più efficace: un
terreno dissodato e concimato dà frutti migliori e più
abbondanti. Il poeta ormai domina con sicurezza
strategie complesse, capaci di coinvolgere e di attivare nello stesso tempo la mente, la memoria ed i
sensi del lettore.
4.1. Nel caso specifico la scala di Giacobbe diventa
sùbito dopo la scala che Dante e Beatrice salgono,
ma immediatamente l’una e l’altra richiamano la vita dura e raminga del poeta, ingiustamente esiliato:
il trisavolo Cacciaguida gli aveva preannunciato
«come sa di sale Lo pane altrui, e come è duro calle
lo scendere e ‘l salir per l’altrui scale» (Pd XVII,
58-60). Le varie scale poi si caratterizzano e si richiamano anche perché danno un vivo senso del
movimento, della salita e della discesa fisica di un
corpo, dei motivi che portano alla salita e dei motivi
che portano alla discesa. La salita e la discesa che
Dante, pellegrino sulla terra, fa delle scale altrui è
umiliante e amara, la discesa nell’inferno è orribile
e paurosa, la salita al cielo è estasiante. I movimenti
dei corpi anticipano e ribadiscono i movimenti
dell’animo.
4.2. Curiosamente il primo rifugio del poeta «Sarà
la cortesia del gran Lombardo Che ‘n su la scala
porta il santo uccello» (Pd XVII, 71-72): sullo
stemma di Bartolomeo della Scala la scala è abbinata all’aquila, simbolo dell’Impero. Due scale e
due aquile, tra loro incrociate.
5. Dante ripete il volo che dalla cima del purgatorio
l’aveva portato nel cielo della Luna (Pd I, 91-93).
Ora raggiunge con Beatrice la costellazione dei
Gemelli (20 maggio-20 giugno). La costellazione è
associata al momento della sua nascita e al momento
presente: la rinascita spirituale, che completa la precedente nascita alla vita fisica e che con il viaggio
nell’oltretomba gli permette di realizzare il perfezionamento interiore e la purificazione dei sentimenti. Dagli influssi della costellazione erano derivate le sue capacità intellettuali. Ed ora egli si rivolge alla costellazione, per chiedere quelle capacità che gli servono per affrontare il «passo difficile»
(v. 123), cioè portare a termine la prova più impegnativa, l’ultima parte del poema.
6. L’ascesa alla costellazione dei Gemelli è rapidissima. La rapidità, espressa volutamente in pochi versi, indica la situazione straordinaria in cui il poeta si
trova e il desiderio d’incontrare il più presto possibile Dio, il fine ultimo dei desideri umani. Essa si può
opportunamente confrontare con il viaggio senza
storia, ma lungo, espresso ugualmente in pochi versi,
che Dante e Virgilio avevano fatto dal centro della
terra sino alla spiaggia del purgatorio percorrendo
uno stretto budello scavato dalle acque d’un fiume
(If XXXIV, 127-138). Il poeta indica concretamente
il suo itinerarium: la discesa dalla selva oscura al
centro della terra, seguìta da una serie di salite: dal
centro della terra alla spiaggia del purgatorio, il
monte del purgatorio, dalla terra alla Luna, i vari
cieli, ed ora da Saturno alla costellazione dei Gemelli. E di qui l’ultimo balzo, sino all’incontro con
Dio. Il significato allegorico è di facile intuizione:
la caduta nel male, nel peccato (la selva oscura, dilatata nella voragine infernale) è facile, basta un
momento di disattenzione. La via che porta alla salvezza, a Dio, è invece molto più lunga e molto più
impegnativa. Ma il paradiso è il luogo stabilito da
Dio per l’uomo (Pd I, 21-26), perciò Dante, che è
ormai privo d’impedimenti, va spontaneamente verso l’alto. In paradiso valgono le stesse leggi fisiche
che agiscono sulla terra e che sono espresse nella
teoria dei luoghi naturali: ogni corpo tende a cadere verso il luogo naturale che Dio ha stabilito per 
Divina commedia. Paradiso, a cura di Pietro Genesini 82
lui. La teoria interessa il mondo sotto la Luna come
il mondo sopra la Luna, cioè riguarda l’intero universo.
7. Su invito di Beatrice Dante dalla costellazione
dei Gemelli guarda la terra, «l’aiuola che ci fa tanto
feroci» (v. 151). Egli la guarda, ma ormai si sente
fisicamente e psicologicamente lontano dai conflitti
e dai desideri umani: la purificazione della mente e
del cuore era iniziata fin da Pd I e, comprensibilmente, raggiunge il culmine in Pd XXXIII, 34-36,
quando san Bernardo chiede alla Madonna la grazia
che conservi sani i suoi affetti dopo il ritorno sulla
terra. Il poeta riesce a dare tangibilmente la sensazione di distacco e di lontananza dalla terra e dalle
passioni umane. Si tratta però di distacco, non
d’indifferenza: egli ha provato in prima persona i
sentimenti violenti e le passioni terrene, ed ora è riuscito finalmente a liberarsene e ad allontanarsi da
esse. Con la terra egli vede anche il sole e gli altri
pianeti, che girano intorno ad essa. Ma la lontananza
fisica ed emotiva rende piccoli, meschini ed insignificanti anche gli altri corpi celesti.
8. Il canto si riallaccia a Pd XI, dove Tommaso
d’Aquino celebra l’ordine francescano e critica i
frati del suo ordine, e a Pd XI, dove Bonaventura
da Bagnoregio celebra l’ordine domenicano e critica
i frati del suo ordine. Tutti e tre gli ordini presentano caratteristiche simili: sono iniziatibene, ma dopo
la prima generazione di frati o di monaci ci si è avviati verso una vita in contrasto con la regola posta
alla base dell’ordine. La stessa cosa era successa acneh per i seguaci di Pietro e degli altri apostoli. La
degradazione, il rilassamento dei costumi o l’oblio
della regola è però comparso fin dagli inizi dell’umnità: nel paradiso terrestre, dove stavano bene e
dove non avevano niente (o quasi) da fare, Adamo
ed Eva riescono a comportarsi bene soltanto per poche ore. Sembra proprio che il male abbia un fascino
superiore al bene.
8.1. Il poeta mette in un cielo più alto Benedetto da
Norcia rispetto a Tommaso d’Aquino, che celebra
Francesco d’Assisi (Pd XI) e gli ideali di obbedienza, castità e umiltà, e Bonaventura da Bagnoregio,
che celebra Domenico di Calaruega, impegnato a
tempo pieno nella conversione degli eretici (Pd XII).
Il motivo è facile da capire: Ora et labora, la proposta di vita del monaco, è superiore alla vita teoretica, rappresentata da Tommaso, e alla vita pratica
rappresentata da Francesco.
9. in questo canto e in quello successivo il poeta subisce una metamorfosi: si stacca sempre più dalla
terra per divenire parte del cielo. La metamorfosi
avviene anche fisicamente: in un baleno Dante e
Beatrice si trovano nella costellazione dei Gemelli.
Il riassunto del canto è semplice: 1) il poeta è colpito dal canto dei beati; 2) Beatrice gli preannuncia
che, prima di morire, assisterà alla giusta punizione
di Dio contro gli ecclesiastici corrotti; 3) l’anima
più luminosa gli si avvicina e risponde alla sua muta
domanda: 4) è Benedetto da Norcia ed ha cacciato i
culti pagani da Montecassino; 5) il poeta chiede al
santo di vedere il suo aspetto terreno; 6) questi risponde che il desiderio sarà realizzato soltanto in
paradiso; poi 7) si lamenta della corruzione che ha
invaso i suoi monasteri, ma contro di essa interverrà
direttamente Dio; poi ritorna alla sua compagnia; 8)
Dante e Beatrice si trovano in un attimo nella costellazione dei Gemelli; 9) Beatrice lo invita a
guardare in basso; 10) il poeta vede la terra, che appare insignificante; poi rivolge gli occhi alla donna.
Divina commedia. Paradiso, a cura di Pietro Genesini 83
Canto XXIII
Come l’augello, intra l’amate fronde,
posato al nido de’ suoi dolci nati
la notte che le cose ci nasconde,
1
che, per veder li aspetti disiati
e per trovar lo cibo onde li pasca,
in che gravi labor li sono aggrati,
4
previene il tempo in su aperta frasca,
e con ardente affetto il sole aspetta,
fiso guardando pur che l’alba nasca;
7
così la donna mia stava eretta
e attenta, rivolta inver’ la plaga
sotto la quale il sol mostra men fretta:
10
sì che, veggendola io sospesa e vaga,
fecimi qual è quei che disiando
altro vorria, e sperando s’appaga.
13
Ma poco fu tra uno e altro quando,
del mio attender, dico, e del vedere
lo ciel venir più e più rischiarando;
16
e Beatrice disse: “Ecco le schiere
del triunfo di Cristo e tutto ‘l frutto
ricolto del girar di queste spere!”.
19
Pariemi che ‘l suo viso ardesse tutto,
e li occhi avea di letizia sì pieni,
che passarmen convien sanza costrutto.
22
Quale ne’ plenilunii sereni
Trivia ride tra le ninfe etterne
che dipingon lo ciel per tutti i seni,
25
vid’i’ sopra migliaia di lucerne
un sol che tutte quante l’accendea,
come fa ‘l nostro le viste superne;
28
e per la viva luce trasparea
la lucente sustanza tanto chiara
nel viso mio, che non la sostenea.
31
Oh Beatrice, dolce guida e cara!
Ella mi disse: “Quel che ti sobranza
è virtù da cui nulla si ripara.
34
Quivi è la sapienza e la possanza
ch’aprì le strade tra ‘l cielo e la terra,
onde fu già sì lunga disianza”.
37
Come foco di nube si diserra
per dilatarsi sì che non vi cape,
e fuor di sua natura in giù s’atterra,
40
la mente mia così, tra quelle dape
fatta più grande, di sé stessa uscìo,
e che si fesse rimembrar non sape.
43
“Apri li occhi e riguarda qual son io;
tu hai vedute cose, che possente
se’ fatto a sostener lo riso mio”.
46
Io era come quei che si risente
di visione oblita e che s’ingegna
indarno di ridurlasi a la mente,
49
quand’io udi’ questa proferta, degna
di tanto grato, che mai non si stingue
del libro che ‘l preterito rassegna.
52
Se mo sonasser tutte quelle lingue
che Polimnia con le suore fero
del latte lor dolcissimo più pingue,
55
per aiutarmi, al millesmo del vero
non si verria, cantando il santo riso
e quanto il santo aspetto facea mero;
58
1. Come l’uccello – [dopo essersi] riposato nel nido
con i suoi dolci nati, tra le amate fronde, durante la
notte che ci nasconde le cose –, 4. che, per vedere il
loro aspetto desiderato e per trovare il cibo con cui
li nutre (nel far ciò le gravi fatiche gli sono gradite),
7. anticipa il tempo [ponendosi] su un ramo sporgente e con ardente affetto aspetta il sole, guardando
fisso soltanto che l’alba nasca; 10. così la mia donna
stava [con la testa] eretta e [con lo sguardo] attento,
rivolta verso la parte del cielo sotto la quale il sole
mostra meno fretta (=a mezzogiorno). 13. Così, vedendola tutta assorta e protesa, mi feci come colui
che con il desiderio vorrebbe altre cose e [intanto] si
accontenta di questa speranza. 16. Ma passò poco
tempo tra l’uno e l’altro [momento], voglio dire tra
la mia attesa e la vista del cielo che si veniva rischiarando sempre più; 19. e Beatrice disse: «Ecco
le schiere [dei beati, che sono state redente] dal trionfo di Cristo [sulla morte e sul peccato] e [che sono] tutto il frutto raccolto [sulla terra] dagli influssi
di queste sfere!». 22. Mi parve che il suo volto ardesse tutto, ed aveva gli occhi così pieni di letizia,
che devo passare oltre senza [nemmeno cercare di]
descriverlo. 25. Quale nelle notti serene di plenilunio Trivia (=la Luna) sorride tra le ninfe eterne (=le
stelle) che dipingono il cielo in tutte le sue parti, 28.
io vidi sopra migliaia di luci (=i beati) un sole
(=Cristo) che le accendeva tutte quante, come il nostro sole fa con le stelle del cielo. 31. E attraverso
quella viva luce la sua sostanza luminosa traspariva
tanto chiara nei miei occhi, che essi non la sostenevano. 34. Oh Beatrice, mia dolce e cara guida! Ella
mi disse: «Quel che ti supera è una forza dalla quale
nulla si può difendere. 37. Qui (=in questa luce) è la
sapienza e la potenza divina che aprì la strada tra il
cielo e la terra, il desiderio della quale fu così lungo». 40. Come il fulmine si sprigiona dalla nube e si
dilata, così che non vi sta più dentro, e contro la sua
natura [di andare verso l’alto] va in giù verso la terra, 43. così la mia mente, fatta più grande [stando]
tra quelle sublimi vivande (=spiriti), uscì di se stessa
e non sa ricordare che cosa fece. 46. «Apri gli occhi
e guarda come sono divenuta. Tu hai vedute cose,
che ti hanno reso capace di sostenere il mio sorriso.»
49. Io ero come colui che si risveglia da un sogno
dimenticato e che s’ingegna invano di riportarlo alla
memoria, 52. quando udii questo invito, degno di
[essere accolto con] tanta gratitudine, che non si
cancellerà mai più dal libro (=la memoria) che registra le cose passate. 55. Se ora risuonassero tutte
quelle lingue (=i poeti) che Polimnia (=la musa della poesia epica) con le [muse sue] sorelle fece più
pingui con il loro dolcissimo latte (=l’ispirazione
poetica), 58. per aiutarmi, non si verrebbe alla millesima parte del vero, cantando il santo sorriso [di
Beatrice] e quanto esso faceva splendente il suo santo aspetto.
Divina commedia. Paradiso, a cura di Pietro Genesini 84
e così, figurando il paradiso,
convien saltar lo sacrato poema,
come chi trova suo cammin riciso.
61
Ma chi pensasse il ponderoso tema
e l’omero mortal che se ne carca,
nol biasmerebbe se sott’esso trema:
64
non è pareggio da picciola barca
quel che fendendo va l’ardita prora,
né da nocchier ch’a sé medesmo parca.
67
“Perché la faccia mia sì t’innamora,
che tu non ti rivolgi al bel giardino
che sotto i raggi di Cristo s’infiora?
70
Quivi è la rosa in che ‘l verbo divino
carne si fece; quivi son li gigli
al cui odor si prese il buon cammino”.
73
Così Beatrice; e io, che a’ suoi consigli
tutto era pronto, ancora mi rendei
a la battaglia de’ debili cigli.
76
Come a raggio di sol che puro mei
per fratta nube, già prato di fiori
vider, coverti d’ombra, li occhi miei;
79
vid’io così più turbe di splendori,
folgorate di sù da raggi ardenti,
sanza veder principio di folgóri.
82
O benigna vertù che sì li ‘mprenti,
sù t’essaltasti, per largirmi loco
a li occhi lì che non t’eran possenti.
85
Il nome del bel fior ch’io sempre invoco
e mane e sera, tutto mi ristrinse
l’animo ad avvisar lo maggior foco;
88
e come ambo le luci mi dipinse
il quale e il quanto de la viva stella
che là sù vince come qua giù vinse,
91
per entro il cielo scese una facella,
formata in cerchio a guisa di corona,
e cinsela e girossi intorno ad ella.
94
Qualunque melodia più dolce suona
qua giù e più a sé l’anima tira,
parrebbe nube che squarciata tona,
97
comparata al sonar di quella lira
onde si coronava il bel zaffiro
del quale il ciel più chiaro s’inzaffira.
100
“Io sono amore angelico, che giro
l’alta letizia che spira del ventre
che fu albergo del nostro disiro;
103
e girerommi, donna del ciel, mentre
che seguirai tuo figlio, e farai dia
più la spera suprema perché lì entre”.
106
Così la circulata melodia
si sigillava, e tutti li altri lumi
facean sonare il nome di Maria.
109
Lo real manto di tutti i volumi
del mondo, che più ferve e più s’avviva
ne l’alito di Dio e nei costumi,
112
avea sopra di noi l’interna riva
tanto distante, che la sua parvenza,
là dov’io era, ancor non appariva:
115
però non ebber li occhi miei potenza
di seguitar la coronata fiamma
che si levò appresso sua semenza.
118
61. E così, raffigurando il paradiso, il sacro poema
deve tralasciare [di parlarne], come fa chi trova il
suo cammino interrotto [da qualche ostacolo]. 64.
Ma chi pensasse alle difficoltà dell’argomento e alle
deboli spalle mortali (=di Dante) che se lo caricano,
non lo biasimerebbe se trema sotto di esso. 67. Non
è un tratto di mare per una piccola barca quel che va
fendendo la mia ardita prora, né per un nocchiero
che risparmia le sue forze. 70. «Perché il mio volto
t’innamora con tanta forza, che tu non ti rivolgi al
bel giardino (=i beati) che fiorisce sotto i raggi di
Cristo? 73. Qui è la rosa (=la Vergine Maria) nella
quale il verbo divino si fece carne; qui sono i gigli
(=gli apostoli) al cui profumo (=sotto la cui guida)
[il mondo] intraprese il buon cammino.» 76. Così
disse Beatrice. Ed io, che ero tutto pronto ad ascoltare i suoi consigli, volsi ancora gli occhi [a Cristo,
che con la sua luce metteva] a dura prova le mie deboli ciglia. 79. Come sotto un raggio di sole, che
passi limpido attraverso una nube squarciata, i miei
occhi protetti dall’ombra videro talvolta un prato di
fiori; 82. così vidi più schiere di anime splendenti,
illuminate dall’alto dai raggi ardenti (=da Cristo),
senza che si vedesse la fonte di tale sfolgorio. 85. O
benigna virtù (=Cristo) che così stampi su di loro la
tua impronta, ti sollevasti verso l’alto (=verso
l’empìreo), per dare spazio ai miei occhi, che [per la
tua presenza] non erano capaci [di vedere i beati].
88. Il nome della Vergine, il bel fiore che io sempre
invoco mattina e sera, concentrò tutto il mio animo a
fissare il fuoco più grande (=la Vergine stessa, dopo
l’ascesa di Cristo). 91. E come in ambedue i miei
occhi si dipinse la qualità e la quantità della viva
stella (=Maria) che lassù vince [tutti i beati] come
quaggiù vinse [tutti gli uomini], 94. attraverso il cielo discese una fiamma di luce (=l’arcangelo Gabriele), a forma di cerchio a guisa di corona, la cinse e si
girò intorno ad ella. 97. Qualunque melodia, che risuoni più dolce quaggiù (=sulla terra) e attiri l’anima più a sé, parrebbe un tuono che squarcia le nubi, 100. se paragonata al canto di quella lira (=
l’arcangelo Gabriele) che incoronava il bel zaffìro
(=Maria), del quale il cielo più luminoso (=l’empìreo) s’ingemma. 103. «Io sono l’angelo ardente
d’amore e cingo l’alta letizia che spira dal ventre
che fu dimora del nostro desiderio (=Cristo); 106. e
continuerò a cingerti, o signora del cielo, fino a che
seguirai tuo figlio e farai più fulgida la sfera suprema (=l’empìreo) perché tu vi entri.» 109. Così la
melodia della corona circolare (=l’arcangelo Gabriele) si concludeva e tutti gli altri spiriti splendenti facevano risuonare il nome di Maria. 112. Il manto reale (=il nono cielo, quello più esterno) di tutti i
cieli del mondo, che più ferve e più si ravviva
nell’alito e nelle leggi di Dio, 115. aveva la superficie concava sopra di noi tanto distante, che la sua
presenza, là dove io ero, non appariva ancora. 118.
Perciò i miei occhi non ebbero la capacità di seguire
la fiamma incoronata [di Maria] che si levò dietro a
suo figlio. 
Divina commedia. Paradiso, a cura di Pietro Genesini 85
E come fantolin che ‘nver’ la mamma
tende le braccia, poi che ‘l latte prese,
per l’animo che ‘nfin di fuor s’infiamma;
121
ciascun di quei candori in sù si stese
con la sua cima, sì che l’alto affetto
ch’elli avieno a Maria mi fu palese.
124
Indi rimaser lì nel mio cospetto,
‘Regina celi’ cantando sì dolce,
che mai da me non si partì ‘l diletto.
127
Oh quanta è l’ubertà che si soffolce
in quelle arche ricchissime che fuoro
a seminar qua giù buone bobolce!
130
Quivi si vive e gode del tesoro
che s’acquistò piangendo ne lo essilio
di Babillòn, ove si lasciò l’oro.
133
Quivi triunfa, sotto l’alto Filio
di Dio e di Maria, di sua vittoria,
e con l’antico e col novo concilio,
136
colui che tien le chiavi di tal gloria. 139
121. E come il bambino che tende le braccia verso
la mamma, dopo che ha preso il latte, per [esprimere] l’affetto che prorompe anche di fuori (=nei gesti); 124. ciascuna di quelle luci splendenti si protese verso l’alto con la sua fiamma, così che mi fu mamanifesto il profondo affetto che essi avevano per
Maria. 127. Quindi rimasero lì davanti ai miei occhi, cantando così dolcemente O regina del cielo,
che [da allora] il diletto [di quel canto] non si è mai
allontanato dal mio animo. 130. Oh quant’è grande
e feconda la beatitudine che si raccoglie in quei forzieri ricchissimi (= i beati), che furono buoni bifolchi (=contadini) a seminare quaggiù! 133. Qui [in
cielo] si vive e si gode di quel tesoro (=i meriti) che
nell’esilio di Babilonia (=sulla terra) fu acquistato
versando lacrime e disprezzando l’oro. 136. Qui sotto Cristo, il sublime Figlio di Dio e di Maria, e con i
beati dell’Antico e del Nuovo testamento, trionfa
per la vittoria [sulle tentazioni terrene e sul peccato]
139. colui (=san Pietro) che tiene le chiavi di tale
gloria.
I personaggi
Maria di Nazareth diviene madre di Gesù, detto il
Cristo, a cui dà la natura umana. Concepisce il figlio
ad opera dello Spirito Santo, perciò è madre e vergine. Il padre putativo è Giuseppe, un falegname.
Vive all’ombra del figlio. Dopo morta, unica tra i
mortali, è assunta in cielo in anima e corpo. In Gn.
3, 15 è preannunciata una donna, che schiaccerà il
capo al serpente tentatore. Nel Medio Evo il suo
culto ha una grandissima diffusione.
Gesù di Nazareth, detto il Cristo (4 a.C.-30 d.C.),
cioè l’unto, il consacrato, dedica alla predicazione
gli ultimi tre anni della sua vita. Ha grande séguito
tra le folle della Palestina. Si rivolge alla gente comune, usando un linguaggio semplice ed efficace,
basato sulle parabole. I valori proposti sono l’umiltà
e l’amore verso Dio e verso il prossimo, esteso anche
ai nemici. Ma un posto molto importante hanno il
rifiuto dei valori ufficiali sia degli ebrei sia dei romani; e la rivendicazione che prima viene Dio e poi
i valori terreni. Con la sua passione, morte e resurrezione deve redimere l’umanità dal peccato di Adamo ed Eva e ristabilire il patto di alleanza tra Dio e
gli uomini, interrotto dal peccato originale. Dopo la
resurrezione discende nel limbo per portare in paradiso le anime meritevoli, che aspettavano la sua venuta. La sua vita e la sua opera sono narrate nei
quattro Vangeli, i tre sinottici (Matteo, Marco, Luca), semplici e descrittivi, e il Vangelo di Giovanni,
che ha un’impostazione filosofica, capace d’interessare gli intellettuali del tempo. I primi tre sono
scritti dopo il 70, il quarto verso il 100.
Trivia indica la Luna, che ha tre nomi e tre aspetti, a
seconda che si trovi in cielo (la Luna), sulla terra (la
dea Diana), negli inferi (Proserpina).
Polimnia è la musa della poesia epica.
L’arcangelo Gabriele porta a Maria la notizia che
sarebbe divenuta madre di Dio (Lc. 1, 26 sgg.). È
l’angelo messaggero, che corrisponde a Ermes della
religione greca e a Mercurio di quella romana.
L’esilio di Babilonia indica l’esilio dell’uomo sulla
terra, poiché la vera patria è il cielo (Pd I, 121-126).
Il riferimento è all’esilio del popolo ebreo a Babilonia, dove era stato portato come schiavo dal re Nabuccodonosor (604-562 a.C.) (2 Re, 24-25).
Commento
1. Beatrice indica a Dante le schiere dei beati che
sono state redente dalla morte e dalla resurrezione
di Cristo, che in tal modo «aprì le strada tra ‘l cielo
e la terra» (v. 38): una volta risorto, Egli discese nel
limbo, dove andò a prendere le anime morte prima
della sua venuta e meritevoli del paradiso. Il poeta
vede migliaia di luci e, sopra di esse, un sole, Cristo,
che le illumina tutte. Egli resta abbagliato, ma la sua
mente si allarga e diventa capace di sopportare la
visione, anche se ora la ricorda come un sogno dimenticato. Qui il poeta anticipa il tema dell’incapacità del linguaggio umano di riferire la sua esperienza e di descrivere ciò che ha visto. Il tema dei
limiti del linguaggio è ripreso e ampliato in Pd
XXXIII, l’ultimo canto dell’opera. Fin d’ora cerca
di esprimere l’inesprimibile mediante l’analogia:
come nelle notti serene la Luna illumina il cielo
pieno di stelle, così Cristo come un sole illumina le
luci dei beati. Peraltro il tema dei limiti della ragione umana era stato uno dei fili conduttori dell’intera
opera: «State contenti, umana gente, al quia; Ché,
se potuto aveste veder tutto, mestier non era parturir
Maria» (Pg III, 36-39). E il sole, che compare più
volte nella Divina commedia (soprattutto nel Purgatorio) e che è luce e simbolo di verità, rimanda a
Francesco d’Assisi: «Di questa costa, là dov’ella
frange Più sua rattezza, nacque al mondo un sole,
Come fa questo talvolta di Gange» (Pd XI, 49-51).
Il termine quindi è denso, perché associa o suscita
molteplici riferimenti.
1.1. Il poeta però non si limita ad usare l’analogia,
ma attua una strategia molto più complessa, che
coinvolge ad un tempo la mente e la memoria del
lettore. La strategia è questa: una situazione è presentata direttamente e poi è chiarita con un’analogia; ma la situazione stessa o l’analogia rimandano
Divina commedia. Paradiso, a cura di Pietro Genesini 86
a una situazione simile che il lettore ha già memorizzato seguendo Dante nel corso del viaggio oltremondano. La situazione presente perciò ripete una
situazione passata, in tal modo l’impatto sul lettore
è maggiore. Nel caso specifico il lettore ricorda una
visione, che si è impressa con vivezza nella sua mente: le fiammelle di fuoco che riempivano la bolgia
dei fraudolenti (If XXVI, 25-33). Ora vede la volta
celeste piena di fiammelle, che ricevono la luce da
un sole, Dio. La visione però è ribadita dall’analogia: come la Luna illumina le stelle, così il sole,
Cristo, illumina i beati. Le due situazioni possono
richiamarsi per motivi completamente diversi; la cosa importante è che si sovrappongano, che grazie alla somiglianza della seconda con la prima avvenga
un richiamo, capace di attivare la memoria. In tal
modo la nuova situazione s’imprime ancor più nella
mente e nella memoria. Nel caso specifico le due
situazioni sono diverse ma complementari: la visione
delle fiammelle immerse nell’oscurità dell’inferno
da una parte, la visione esaltante delle luci dei beati
e del sole di Cristo in cielo dall’altra; la piccola
bolgia infernale da un lato, la vastità della volta celeste dall’altra. E, oltre a ciò, ambedue associano (o
suscitano o incorporano) anche altri elementi significativi: il peccato e la grazia, l’immersione nella
corruzione che alligna sulla terra e la visione sempre
più distaccata della terra, l’immersione nella vita
terrena dei dannati e il distacco dalla terra dei beati.
Il poeta perciò “aggredisce” il lettore frontalmente
con i versi, le immagini, i suoni e le emozioni, che
riempiono la mente; e dall’interno, dalla memoria,
con i versi, le immagini, i suoni e le emozioni simili
(o complementari), che molti canti addietro egli aveva inserito e impresso con forza nella memoria del
lettore. L’assalto è articolato (è fatto con versi, immagini, suoni, emozioni ecc.); è attuato in due o tre
momenti successivi (si dispiega nel tempo); è sferrato dall’esterno e dall’interno (colpisce la mente e
coinvolge la memoria). Infine attiva una quantità elevata di associazioni (i termini e le situazioni sono
densi). Per Dante la poesia è un’arma totale, che si
dispiega e colpisce il lettore nello spazio e nel tempo, nella mente, nei sensi e nella memoria. E comprensibilmente vince.
2. La bellezza di Beatrice è inesprimibile e il suo
viso diventa sempre più luminoso. Il poeta ne è abbagliato, ma lentamente riesce a guardarlo. La donna non ha più l’aspetto semplice e terreno, che Virgilio aveva descritto agli inizi del viaggio: «Lucevan li occhi suoi più che la stella...» (If II, 55). Ella
non è più la ragazza stilnovistica che passeggiava
per le vie di Firenze, salutava e rendeva muto di
stupore il giovane intellettuale. È divenuta una guida sicura di sé e capace d’incorporare la luce e la
forza che le proviene dalla divinità. Da parte sua il
poeta – qui come altrove – diventa il pargolo, che la
madre protegge o rimprovera, e alla quale si rivolge
quando si trova in difficoltà. Il canto si apre proprio
con l’immagine di Beatrice, paragonata ad un uccello che si sveglia prima dell’alba per accudire con
sollecitudine i propri nati. Questo uccello, tranquillo
e in attesa, però assimila in sé la sicurezza e la forza
dell’aquila imperiale, che domina i destini umani
(Pd VI). Anche in questo caso il poeta riesce ad attivare la memoria del lettore, ad imprimere in modo
efficace immagini ed emozioni nella sua mente e
nella sua memoria, e ad attivare molteplici associazioni.
3. Dante insiste sullo splendore di Cristo, che illumina i beati e che stampa su di essi la sua impronta.
Ma tale splendore è talmente intenso, che non riesce
a vedere la fonte dello sfolgorio. Poi Cristo sale al
cielo ed egli può così vedere le schiere dei beati, la
Vergine Maria e Cristo che si allontana. Quando
Cristo è salito al cielo, egli fissa gli occhi sulla luce
più grande rimasta, la Madonna. Su di lei scende
una fiamma di luce, l’arcangelo Gabriele, che la
cinge di luce come una corona e che ripete la scena
dell’annunciazione, ben impressa nella memoria del
lettore. L’arcangelo continua a cingere di luce la
Madonna, finché essa segue il Figlio in cielo. Intanto i beati cantano il nome di Maria. Ma la coralità,
che il poeta attribuisce loro, non è la coralità terrena
e penitenziale, che caratterizzava le anime del purgatorio; è la coralità di chi ormai ha lasciato la condizione umana ed è entrato a far parte della vita di
Dio. Quando la Madonna sale al cielo, essi prendono a cantare O regina del cielo. Il tripudio delle anime coinvolge anche il lettore, che è affascinato
dalla scena celeste ed è abbagliato dalle luci e dai
suoni...
3.1. Il poeta ha ora un controllo totale dei suoi strumenti retorici e con abilità ed efficacia fa due cose,
che tra loro si compenetrano e si rafforzano: a) costruisce una scenografia di forte impatto visivo ed
emotivo, che esprime con versi adeguati; e b) sollecita nello stesso momento la mente, la memoria ed i
sensi (la vista e l’udito) del lettore. Il coinvolgimento del lettore è totale: il poeta penetra per i canali
consci e per quelli inconsci, supera le resistenze ed i
sistemi di difesa e riesce a manipolare e a plasmare
come vuole l’animo di chi legge.
4. Dante dà spazio a Cristo, lasciando in secondo
piano le altre due persone della Trinità divina, e a
Maria, sua Madre e creatura terrena. Il motivo è facile da capire: Cristo è la persona più attiva della
Trinità, e la persona che s’incarna e che si fa uomo
grazie alla disponibilità della Madonna. Cristo è attivo anche sulla terra: raccoglie i 12 apostoli e li invita a diffondere la buona novella. Ma è attivo anche con il sacrificio sulla croce, che ristabilisce il
patto di alleanza tra Dio e gli uomini, rotto dal peccato originale, e che riapre le porte degli inferi, dove Egli discende per riportare in cielo coloro che erano nati prima della sua venuta. L’attivismo di Cristo dev’essere un esempio da imitare per gli uomini,
che sulla terra devono lottare contro le sofferenze, i
mali ed il peccato. Non per niente il cristiano è soldato di Cristo. Per questo motivo tutto il canto è
pieno di una terminologia militare: le schiere, sobranza, si ripara, possanza, aprì le strade, vittoria,
concilio, gloria. E fa del trionfo di Cristo sopra le
schiere dei beati la versione cristiana del trionfo militare del generale romano, che attraversa le vie di
Roma seguìto dal bottino e dalle truppe.
5. Beatrice invita Dante a fissare gli occhi sul bel
giardino dei beati e sulla rosa «in che ‘l verbo di-
Divina commedia. Paradiso, a cura di Pietro Genesini 87
vino Carne si fece» (vv. 73-74), cioè sulla Madonna, la rosa mistica del cielo. Questa messa in primo
piano della Vergine è ripresa e ampliata poco dopo,
quando l’arcangelo Gabriele discende dall’alto e
cinge la Madonna con una corona di luce (vv. 103-
108). L’arcangelo Gabriele però arricchisce ed amplifica la scena precedente e ripete l’annuncio, fatto
nel Vangelo, dell’incarnazione di Dio nel grembo
della Vergine. Questa ripetizione di un fatto
s’inserisce nel cerimoniale liturgico che caratterizza
il cristianesimo in misura forse superiore a tutte le
altre religioni: i momenti fondamentali (annunciazione, incarnazione, nascita, battesimo, morte, resurrezione di Cristo ecc.) sono collocati fuori del tempo
e dello spazio e fissati per sempre nella memoria
mediante cerimonie, invocazioni, atti liturgici, che
si ripetono ad oltranza e che plasmano la mente ed il
cuore del credente.
6. Diversamente dall’Olimpo greco, il cielo cristiano è mascolino: la Vergine Maria, l’unico elemento
femminile, è di origine umana e per meriti speciali –
è Madre di Cristo, cioè di Dio – è assunta in cielo in
anima e corpo. D’altra parte le società tradizionali
occidentali erano patrilineari, invece quelle indiane
davano un’importanza ben maggiore all’elemento
femminile: il principio maschile e femminile, yin e
yang, erano complementari ed esistevano dentro la
realtà. Ci sono però alcune differenze significative:
a) la Santissima Trinità cristiana è completamente
aliena dalla super attività sessuale di Zeus (o di
Giove), che feconda donne ed animali, assumendo
anche l’aspetto di animale e addirittura di pulviscolo d’oro per coronare i suoi amplessi amorosi; lo
Spirito Santo mette incinta soltanto Maria Vergine,
e per motivi seri, da ragion di Stato; b) il colpo di
Stato di Zeus contro il padre Saturno ha successo,
mentre quello di Lucifero contro l’eterno Padre finisce male: l’angelo ribelle viene sbattuto all’inferno;
e c) gli dei dell’Ellade abitano l’Olimpo, un monte
di modesta altezza, sempre immerso nelle nuvole, e
si occupano in modo fastidioso delle vicende umane,
schierandosi in campi opposti alle spalle degli uomini; il Dio cristiano invece è esterno al mondo, che
ha creato, si preoccupa del bene degli uomini, soprattutto delle classi meno abbienti, e addirittura
manda sulla terra suo figlio a morire per salvare
l’umanità.
7. Il canto insiste su molteplici aspetti della natura:
l’uccello che aspetta l’alba, i pleniluni sereni, i vapori ignei, il prato coperto di fiori, il bambinello. Il
poeta esprime con immagini prese dalla natura e
rende alla portata della vita quotidiana l’esperienza
mistica che sta provando in cielo. Il legame tra la
terra e il cielo è ribadito da Cristo, che ha due nature, dalla Madonna, che è Vergine e Madre terrena di
Dio, dai beati, che conquistarono il cielo con una
vita di fede e di buone opere sulla terra, infine da
san Pietro, che tiene le chiavi del regno dei cieli. Il
cielo è pieno di vita terrena e la terra è piena di vita
ultraterrena. I due mondi sono complementari. La
scala di Giacobbe li unisce. E sono unificati da una
rete vastissima di simboli, che li trasformano in un
terzo mondo, il mondo dell’immaginario. La realtà
è complessa e soltanto una strategia complessa permette di catturarla. Un rapporto diretto, descrittivo,
biunivoco tra nomen e res è impensabile e destinato
all’insuccesso (Il nome peraltro indica e svela
l’essenza della cosa). Il Medio Evo percepisce la
complessità della realtà ed attua costantemente strategie efficaci per affrontarla.
7.1. Questa fusione di umano e di divino non è peraltro una prerogativa del cristianesimo: le altre religioni (sumerica, assira, babilonese, egiziana, greca,
romana, indiana ecc.) sono sulle stesse posizioni.
L’uomo ricorre al divino per spiegare il mondo e per
trovare una difesa al suo stato di debolezza chiedendo aiuto alla divinità: con l’offerta di sacrifici il
fedele cerca di cambiare la realtà di questo mondo,
che altrimenti non sa come modificare. E che non è
capace affatto di modificare. Ciò vuole dire che il
mondo degli dei è in funzione del mondo degli uomini, non viceversa. L’Olimpo, la sede degli dei,
era un monte di modesta altezza, che sorgeva poco
più a nord di Atene. Gli dei avevano l’antipatica abitudine d’impicciarsi degli affari degli uomini e di
concupirne le donne. Gli inferi poi sono tristissimi e
la gloria acquistata sulla terra non li rende più sopportabili. Elena, la più bella delle donne, è uguale a
tutti gli altri scheletri; ed Achille è disposto a rinunciare alla sua gloria, pur di ritornare per un momento
sulla terra.
8. La corte celeste è fatta di schiere di anime che
ormai hanno perso la loro identità terrena: sono luci
in diretto contatto con Dio, cioè con Cristo, da cui
traggono il proprio splendore. Il poeta si riallaccia al
passo del Vangelo in cui Cristo si presenta come la
vite, mentre i fedeli sono i tralci. E la vite dà la linfa vitale (Gv. 15, 1-5).
9. Nel canto Dante parla con Beatrice, che gli indica i beati, ma non ha alcun contatto né con la Madonna né con Cristo. Il rapporto è ancora a distanza,
perché non è ancora giunto il momento di un incontro ravvicinato. Il momento giusto sarà alla fine del
viaggio, quando il poeta vedrà Dio, il fine dei suoi
desideri, e sprofonderà nell’essenza divina (Pd
XXXIII, 67-145). In tale canto saranno ripresi e portati a compimento anche altri motivi, qui soltanto
accennati: le difficoltà di portare a termine la parte
finale del Paradiso e l’inadeguatezza (vv. 64-66)
delle pur considerevoli capacità poetiche dell’autore
(Pd II, 1-15).
Il riassunto del canto è semplice: 1) Beatrice indica
a Dante i beati redenti da Cristo; 2) il poeta vede
migliaia di luci, dominate dalla luce di Cristo, che
le supera tutte; poi 3) la donna invita il poeta a
guardarla, perché ora i suoi occhi sono capaci di farlo; ma 4) il volto di Beatrice è indescrivibile; 5) la
donna lo invita a guardare Cristo, la Vergine e i beati; il poeta la ascolta; 6) Cristo sale all’empìreo, così
Dante può fissare gli occhi sulla Vergine; 7)
l’arcangelo Gabriele sotto forma di corona luminosa
circonda il capo della Madonna, mentre tutti i beati
cantano il nome di Maria; poi 8) essa sale al cielo
seguendo suo Figlio, mentre i beati cantano O regina del cielo; 9) qui in cielo essi stanno ottenendo il
premio che si acquista sulla terra versando lacrime e
disprezzando i beni mondani. 
Divina commedia. Paradiso, a cura di Pietro Genesini 88
Canto XXIV
“O sodalizio eletto a la gran cena
del benedetto Agnello, il qual vi ciba
sì, che la vostra voglia è sempre piena,
1
se per grazia di Dio questi preliba
di quel che cade de la vostra mensa,
prima che morte tempo li prescriba,
4
ponete mente a l’affezione immensa
e roratelo alquanto: voi bevete
sempre del fonte onde vien quel ch’ei
pensa”.
7
Così Beatrice; e quelle anime liete
si fero spere sopra fissi poli,
fiammando, a volte, a guisa di comete.
10
E come cerchi in tempra d’oriuoli
si giran sì, che ‘l primo a chi pon mente
quieto pare, e l’ultimo che voli;
13
così quelle carole, differentemente danzando, de la sua ricchezza
mi facieno stimar, veloci e lente.
16
Di quella ch’io notai di più carezza
vid’io uscire un foco sì felice,
che nullo vi lasciò di più chiarezza;
19
e tre fiate intorno di Beatrice
si volse con un canto tanto divo,
che la mia fantasia nol mi ridice.
22
Però salta la penna e non lo scrivo:
ché l’imagine nostra a cotai pieghe,
non che ‘l parlare, è troppo color vivo.
25
“O santa suora mia che sì ne prieghe
divota, per lo tuo ardente affetto
da quella bella spera mi disleghe”.
28
Poscia fermato, il foco benedetto
a la mia donna dirizzò lo spiro,
che favellò così com’i’ ho detto.
31
Ed ella: “O luce etterna del gran viro
a cui Nostro Segnor lasciò le chiavi,
ch’ei portò giù, di questo gaudio miro,
34
tenta costui di punti lievi e gravi,
come ti piace, intorno de la fede,
per la qual tu su per lo mare andavi.
37
S’elli ama bene e bene spera e crede,
non t’è occulto, perché ‘l viso hai quivi
dov’ogne cosa dipinta si vede;
40
ma perché questo regno ha fatto civi
per la verace fede, a gloriarla,
di lei parlare è ben ch’a lui arrivi”.
43
Sì come il baccialier s’arma e non parla
fin che ‘l maestro la question propone,
per approvarla, non per terminarla,
46
così m’armava io d’ogne ragione
mentre ch’ella dicea, per esser presto
a tal querente e a tal professione.
49
“Di’, buon Cristiano, fatti manifesto:
fede che è?”. Ond’io levai la fronte
in quella luce onde spirava questo;
52
poi mi volsi a Beatrice, ed essa pronte
sembianze femmi perch’io spandessi
l’acqua di fuor del mio interno fonte.
55
“La Grazia che mi dà ch’io mi confessi”,
comincia’ io, “da l’alto primipilo,
faccia li miei concetti bene espressi”.
58
1. «O voi che come compagni siete stati scelti per la
grande cena dell’Agnello benedetto, il quale vi ciba
così, che il vostro desiderio è sempre appagato, 4. se
per grazia di Dio questi (=Dante) pregusta le briciole che cadono dalla vostra mensa, prima che il tempo gli prescriva la morte, 7. ponete mente all’immenso desiderio [che prova] e irroratelo un po’ [con
quella rugiada che estingue la sete]: voi bevete sempre dalla sorgente [della sapienza] da cui proviene
quel che egli pensa.» 10. Così disse Beatrice. Quelle
anime liete si disposero come sfere che giravano sopra un asse fisso, fiammeggiando, a volte, a guisa di
comete. 13. E, come le ruote nei congegni degli orologi girano tanto velocemente, che a chi osserva la
prima appare immobile e l’ultima che voli; 16. così
quelle anime, danzando in modo diverso, mi facevano stimare il loro grado di beatitudine, secondo la
loro velocità e la loro lentezza. 19. Da quella ruota,
che io notai di più pregio, io vidi uscire un fuoco
(=san Pietro) così felice, che non ne lasciò alcun altro più splendente. 22. Per tre volte ruotò intorno a
Beatrice con un canto tanto divino, che la mia fantasia non è capace di ripetere. 25. Perciò la mia penna
salta [oltre] e non lo descrivo: la nostra immaginazione, nonché le nostre parole, ha colori troppo vivaci per [riprodurre] tali sfumature. 28. «O mia santa sorella, che con tanta devozione ci preghi, per il
tuo ardente affetto mi spingi a staccarmi da quella
bella sfera [di beati].» 31. Dopo essersi fermato, il
fuoco benedetto indirizzò la parola alla mia donna,
che parlò così come io ho detto. 34. Ed ella: «O luce eterna di quel grande uomo a cui Nostro Signore
lasciò le chiavi, che egli portò sulla terra, di questo
gaudio meraviglioso [che è il paradiso], 37. esamina
costui, come ti piace, sui punti lievi e gravi che riguardano la fede, per la quale tu camminavi sopra il
mare. 40. Non ti è nascosto se egli ama bene
(=correttamente), spera bene e crede [bene], perché
hai gli occhi fissi qui (=in Dio) dove ogni cosa si
vede riflessa [come in uno specchio]. 43. Ma, poiché
questo regno ha acquistato i suoi cittadini per mezzo
della vera fede, è bene che egli abbia l’occasione di
parlare di lei, per glorificarla». 46. Come il baccelliere (=l’assistente), in attesa che il maestro proponga la questione, si arma e non parla, per raccogliere
[nella sua memoria] le prove, non per trarre le conclusioni; 49. così io mi armavo di ogni argomento,
mentre ella parlava, per esser pronto [a rispondere] a
tale inquirente e a tale professione [di fede]. 52.
«Dimmi, o buon cristiano, fatti manifesto: che cos’è
la fede?» Perciò io alzai la fronte verso quella luce
da cui spirava questa domanda; 55. poi mi volsi verso Beatrice, ed essa mi fece sùbito cenno di mandare fuori l’acqua dal mio fonte interno (=di rispondere). 58. «La Grazia divina, che mi permette di fare
la mia professione di fede» io cominciai, «davanti al
suo primo campione (=san Pietro), faccia che i miei
concetti siano bene espressi [dalle parole].» 
Divina commedia. Paradiso, a cura di Pietro Genesini 89
E seguitai: “Come ‘l verace stilo
ne scrisse, padre, del tuo caro frate
che mise teco Roma nel buon filo,
61
fede è sustanza di cose sperate
e argomento de le non parventi;
e questa pare a me sua quiditate”.
64
Allora udi’ : “Dirittamente senti,
se bene intendi perché la ripuose
tra le sustanze, e poi tra li argomenti”.
67
E io appresso: “Le profonde cose
che mi largiscon qui la lor parvenza,
a li occhi di là giù son sì ascose,
70
che l’esser loro v’è in sola credenza,
sopra la qual si fonda l’alta spene;
e però di sustanza prende intenza.
73
E da questa credenza ci convene
silogizzar, sanz’avere altra vista:
però intenza d’argomento tene”.
76
Allora udi’ : “Se quantunque s’acquista
giù per dottrina, fosse così ‘nteso,
non lì avria loco ingegno di sofista”.
79
Così spirò di quello amore acceso;
indi soggiunse: “Assai bene è trascorsa
d’esta moneta già la lega e ‘l peso;
82
ma dimmi se tu l’hai ne la tua borsa”.
Ond’io: “Sì ho, sì lucida e sì tonda,
che nel suo conio nulla mi s’inforsa”.
85
Appresso uscì de la luce profonda
che lì splendeva: “Questa cara gioia
sopra la quale ogne virtù si fonda,
88
onde ti venne?”. E io: “La larga ploia
de lo Spirito Santo, ch’è diffusa
in su le vecchie e ‘n su le nuove cuoia,
91
è silogismo che la m’ha conchiusa
acutamente sì, che ‘nverso d’ella
ogne dimostrazion mi pare ottusa”.
94
Io udi’ poi: “L’antica e la novella
proposizion che così ti conchiude,
perché l’hai tu per divina favella?”.
97
E io: “La prova che ‘l ver mi dischiude,
son l’opere seguite, a che natura
non scalda ferro mai né batte incude”.
100
Risposto fummi: “Di’, chi t’assicura
che quell’opere fosser? Quel medesmo
che vuol provarsi, non altri, il ti giura”.
103
“Se ‘l mondo si rivolse al cristianesmo”,
diss’io, “sanza miracoli, quest’uno
è tal, che li altri non sono il centesmo:
106
ché tu intrasti povero e digiuno
in campo, a seminar la buona pianta
che fu già vite e ora è fatta pruno”.
109
Finito questo, l’alta corte santa
risonò per le spere un ‘Dio laudamo’
ne la melode che là sù si canta.
112
E quel baron che sì di ramo in ramo,
essaminando, già tratto m’avea,
che a l’ultime fronde appressavamo,
115
ricominciò: “La Grazia, che donnea
con la tua mente, la bocca t’aperse
infino a qui come aprir si dovea,
118
61. E seguitai: «O padre, come ci ha lasciato scritto
la penna veritiera del tuo caro fratello (=san Paolo),
che insieme con te mise Roma sulla retta via [della
salvezza], 64. la fede è la sostanza (=il fondamento)
delle cose che speriamo e l’argomento (=la prova)
delle cose che non appaiono [ai nostri sensi]. Questa
a me sembra la sua essenza». 67. Allora udii: «Tu
senti in modo corretto, se intendi bene perché egli
(=san Paolo) la pose prima tra le sostanze e poi tra
gli argomenti». 70. Ed io di rimando: «I profondi
misteri che qui [in cielo] mi mostrano il loro aspetto,
agli occhi di laggiù (=degli uomini) sono così nascosti, 73. che la loro verità è ammessa soltanto per fede, sopra la quale si fonda la speranza [della beatitudine celeste]. Perciò la fede prende il nome di sostanza. 76. E da questa fede ci conviene sillogizzare
(=è necessario che noi procediamo con le deduzioni), senza poter contare su altri occhi [per vedere].
Perciò essa assume il nome di argomento». 79. Allora udii: «Se tutto ciò, che giù [tra gli uomini] si
acquista attraverso l’insegnamento, fosse compreso
bene [come lo hai compreso tu], lì non ci sarebbe
spazio per le discussioni inutili dei sofisti». 82. Così
parlò quello [spirito] acceso d’amore; poi soggiunse:
«Hai passato molto bene [tra le tue mani] la lega e il
peso di questa moneta (=hai esaminato molto bene la
fede). 85. Ma dimmi se tu ce l’hai nella tua borsa
(=la moneta e la fede)». Ed io: «Sì, ce l’ho, così lucida e così rotonda, che non ho alcun dubbio sul suo
conio (=sulla sua autenticità)». 88. Dalla luce profonda che lì splendeva uscì questa risposta: «Questa
cara gioia (=la gemma preziosa della fede), sopra la
quale ogni virtù si fonda, 91. da dove ti venne?». Ed
io: «L’ispirazione dello Spirito Santo, che, come
pioggia abbondante, è diffusa sulle vecchie e sulle
nuove pergamene (=Vecchio e Nuovo testamento),
94. è un sillogismo (=argomento) che me lo ha fatto
concludere in modo così stringente che in proposito
ogni altra dimostrazione mi pare superflua». 97. Io
udii poi: «L’Antico e il Nuovo testamento, che ti
fanno così concludere, perché tu li consideri ispirati
da Dio?». 100. E io: «La prova, che mi dischiude il
vero, sono le opere seguìte (=i miracoli), per le quali
la natura non scalda mai il ferro né batte l’incudine». 103. Mi rispose: «Dimmi, chi ti assicura
che quelle opere siano avvenute? Te lo giura
(=dimostra) quello stesso libro (=la Bibbia) che si
vuole provare, non altri». 106. «Se il mondo pagano
si rivolse al cristianesimo» dissi, «senza miracoli,
quest’unico miracolo è tale, che gli altri non valgono la centesima parte di esso: 109. tu entrasti nel
campo povero e senza mezzi, per seminare la buona
pianta che un tempo fu vite (=fu ben coltivata) e che
ora è divenuta pruno (=è selvatica).» 112. Quando
finii di parlare, la santa corte celeste si mise a cantare in tutti i gruppi il salmo Ti lodiamo, o Dio con
quella dolce melodia che lassù si canta. 115. E quel
principe che, esaminandomi nella fede [passando] di
domanda in domanda, mi aveva ormai tratto al punto in cui ci avvicinavamo alle ultime fronde (=le
conclusioni finali), 118. ricominciò: «La Grazia divina, che guida con amore la tua mente, ti ha fatto 
Divina commedia. Paradiso, a cura di Pietro Genesini 90
sì ch’io approvo ciò che fuori emerse;
ma or conviene espremer quel che credi,
e onde a la credenza tua s’offerse”.
121
“O santo padre, e spirito che vedi
ciò che credesti sì, che tu vincesti
ver’ lo sepulcro più giovani piedi”,
124
comincia’ io, “tu vuo’ ch’io manifesti
la forma qui del pronto creder mio,
e anche la cagion di lui chiedesti.
127
E io rispondo: Io credo in uno Dio
solo ed etterno, che tutto ‘l ciel move,
non moto, con amore e con disio;
130
e a tal creder non ho io pur prove
fisice e metafisice, ma dalmi
anche la verità che quinci piove
133
per Moisè, per profeti e per salmi,
per l’Evangelio e per voi che scriveste
poi che l’ardente Spirto vi fé almi;
136
e credo in tre persone etterne, e queste
credo una essenza sì una e sì trina,
che soffera congiunto ‘sono’ ed ‘este’.
139
De la profonda condizion divina
ch’io tocco mo, la mente mi sigilla
più volte l’evangelica dottrina.
142
Quest’è ‘l principio, quest’è la favilla
che si dilata in fiamma poi vivace,
e come stella in cielo in me scintilla”.
145
Come ‘l segnor ch’ascolta quel che i
piace,
da indi abbraccia il servo, gratulando
per la novella, tosto ch’el si tace;
148
così, benedicendomi cantando,
tre volte cinse me, sì com’io tacqui,
l’appostolico lume al cui comando
151
io avea detto: sì nel dir li piacqui! 154
parlare come si doveva parlare, 121. perciò io approvo ciò che hai detto. Ma ora conviene esprimere
(=è necessario che tu esprima) quel che tu credi e da
dove si offerse alla tua fede». 124. «O padre santo e
spirito beato, che vedi ciò che credesti così che,
[correndo] verso il sepolcro di Cristo, tu vincesti i
piedi più giovani [di Giovanni]» 127. cominciai, «tu
vuoi che io qui manifesti la forma della mia pronta
fede e mi hai chiesto anche la causa di essa. 130. Io
rispondo: io credo in un Dio unico ed eterno, che
con l’amore [che prova verso le creature] e con il
desiderio [che suscita in esse verso di Lui] muove
tutto il cielo, senza esserne mosso. 133. E di tale fede io non ho soltanto prove fisiche e metafisiche, ma
me le dà anche la verità [rivelata], che discende dal
cielo 136. attraverso i libri di Mosè, dei profeti e
dei salmi, del Vangelo e di voi apostoli, che scriveste dopo che lo Spirito Santo vi nutrì. 139. Credo in
tre persone eterne e credo che esse abbiano un’essenza una e trina, che congiunga “io sono” ed “egli
è” (=la prima e la terza persona). 142. Di questa
profonda condizione divina (=che Dio è uno e trino),
a cui io ora ho accennato, la dottrina, che si trova in
più luoghi del Vangelo, m’imprime [la certezza]
nella mente. 145. Questa mia fede è il principio,
questa è la favilla che poi si dilata in viva fiamma e
scintilla in me come una stella in cielo.» 148. Come
il signore che ascolta quel che gli piace [sentire] e
che perciò abbraccia il servo, congratulandosi con
lui per la lieta notizia [che gli ha dato], non appena
questi tace; 151. così, benedicendomi e cantando,
per tre volte mi girò intorno, come io tacqui, la luce
dell’apostolo al cui comando 154. io avevo risposto:
a tal punto fu soddisfatto delle mie parole!
I personaggi
Pietro (Betsaida?-Roma 64/67d.C.) si chiamava Simone e faceva il pescatore. Gesù lo soprannomina
Kefra, cioè roccia (in latino Petrus). Dalla Palestina
va a predicare a Roma, la capitale dell’impero. Diventa il primo papa ed occupa il soglio pontificio
per ben 32 anni. Muore martire. Nel Vangelo riceve
da Cristo un’investitura particolare, che darà luogo
ad infiniti conflitti: «Tu sei Pietro e su questa pietra
io edificherò la mia Chiesa» (Mt 16, 19). Per la
Chiesa romana significa che egli è il capo della
Chiesa. Per le altre comunità che sorgevano significa invece soltanto che egli è primus inter pares.
Paolo (Tarso 5/15 d.C.-Roma 65/67) si chiamava
Saulo. È di famiglia ebraica e cittadino romano. Ha
un’accurata educazione rabbinica e farisaica, che
acquisisce studiando a Gerusalemme. Perseguita i
cristiani, poi si converte miracolosamente sulla via
di Damasco (38ca.) e inizia a predicare la nuova religione. Con Barnaba e Marco predica a Cipro e nell’Asia Minore (45-48), poi ancora in Asia Minore,
in Macedonia e in Grecia, dove fonda diverse chiese. È arrestato e imprigionato a Cesarea per due anni, poi è portato a Roma e decapitato. Scrive numerose lettere, confluite nel Nuovo testamento. Le
sue idee, espresse in uno stile vigoroso e passionale, hanno grande influsso sul pensiero cristiano
successivo.
Commento
1. In questo canto il poeta impersona la figura dello
studente che all’università affronta l’esame in modo
diligente, lo supera con onore e riceve le congratulazioni del maestro che lo esamina. Aveva impersonato molte altre figure: protagonista del viaggio,
simbolo di se stesso e dell’umanità errante, credente, cittadino, privato, filosofo, scienziato, teologo,
teorico, poeta, colui che compie il viaggio, colui che
lo racconta dopo averlo compiuto, scrittore esterno
al poema... Dio è soltanto uno e trino, egli è uno e nultiplo.
1.1. L’esame riguarda la fede. Nei due canti successivi prosegue con la speranza e la carità, le tre virtù
teologali, che poi sono completate dalle quattro virtù cardinali: prudenza, giustizia, fortezza e temperanza. Gli esaminatori sono Pietro, Giacomo e Giovanni, insomma i tre apostoli che hanno accompagnato Cristo sul monte Tabor (Mt 17, 1-8).
2. L’esame è tenuto da san Pietro, il capo degli apostoli, investito di questa funzione direttamente da
Gesù Cristo. Ma la definizione della fede è di san 
Divina commedia. Paradiso, a cura di Pietro Genesini 91
Paolo, l’ex persecutore che si converte per intervento divino sulla via di Damasco. San Pietro era soltanto un bravo pescatore, magari anche di anime.
Ma ciò non era sufficiente per mettere in piedi una
Chiesa che volesse uscire dalla clandestinità e diffondersi, come diceva il Vangelo, nel mondo universo a predicare la buona novella. Ci voleva un
colpo di genio e un volo d’aquila. San Paolo, il romano, è la penna che diffonde la fede ed è anche,
soprattutto, la mente organizzatrice. Costruire una
città, una strada, un acquedotto, un successo sul
campo di battaglia o costruire e diffondere una nuova fede è la stessa cosa. Servono passione, capacità,
ingegno, pubblicità (le lettere degli apostoli), testimonianze, possibilmente spettacolari (le persecuzioni). Il successo è straordinario. Così la Chiesa delle
origini si mette sùbito a parlare il greco, la lingua
dell’oriente che dopo Alessandro Magno (356-323
a.C.) era divenuta  . Ma poi si trasferisce a Roma, perché Roma è la capitale dell’impero, il centro più efficace d’irradiazione della nuova fede. La sfida e lo scontro è portato direttamente
nel cuore dell’impero. L’assalto suscita ben presto
reazioni violentissime, poiché la nuova religione
mina le basi ideologiche del potere e della società
(il primato dell’imperatore, i valori militari e civili,
la divisione della società in classi di disuguali ecc.).
L’attacco è condotto dal basso: le classi meno abbienti, tra le quali il cristianesimo miete enormi consensi, sono usate per demolire la società costituita.
Gli imperatori reagiscono perseguitando i cristiani.
Le persecuzioni provocano martiri che diffondono
ulteriormente la nuova fede. Ad un certo punto l’impero deve giungere a un compromesso con la nuova
religione, che ormai pervade tutti gli strati sociali.
Con l’editto di Costantino (313) il cristianesimo può
essere liberamente professato; alla fine del secolo
con l’editto di Teodosio diventa l’unica religione di
Stato (396). I perseguitati diventano i persecutori.
Un grande successo!
2.1. in questo canto san Pietro è l’esaminatore severo e paterno e poi compiaciuto perché lo scolaro ha
superato brillantemente la prova. In Pd XXVII, 10-
66, invece lancia una durissima invettiva contro gli
ecclesiastici corrotti, in particolare contro i papi. Essa rimanda poi a If XIX, dove Dante punisce i papi
simoniaci e dove lancia un’invettiva contro l’imperatore Costantino, colpevole di aver dato a papa Silvestro I quella dote, Roma e i territori limitrofi, con
cui inizia il potere temporale della Chiesa.
3. Con il senno di poi si potrebbe dire: che senso ha
demolire un sistema e poi raccoglierne l’eredità e la
cultura? O forse le cose sono andate diversamente?
E come? Forse l’impero romano era in crisi da tempo, una crisi dovuta alla sua estensione e al fatto che
i cittadini aborrivano la leva e con sublime intelligenza chiamavano i barbari a difendere i confini
dai... barbari? E il cristianesimo, impadronendosi
dello Stato, ha salvato il salvabile? La storia appartiene ai mondi possibili, non al mondo della necessità. E queste domande sono lecite sul passato e sono necessarie quando si pone il problema di che fare
nel presente e nel futuro, perché entro certi limiti il
futuro è nelle mani del singolo individuo, della singola città, della singola classe dirigente, del singolo Stato.
3.1. Tra le tante cose che il cristianesimo prende
dalla cultura romana sono le feste – ora liturgiche –
che scandiscono e conquistano i vari periodi
dell’anno. Anzi le feste cristiane sono più ricche e
imponenti di quelle romane. E i riti di passaggio,
che scandiscono la vita umana, dalla puerizia alla
giovinezza al matrimonio alla vecchiaia, sono contrassegnati dai sette sacramenti. Oltre a ciò il cristianesimo, memore della sua origine ebraica, dà
spazio al sacerdozio e anche al momento del passaggio dalla vita alla morte. Appena nato, il cristiano è battezzato, poi si avvicina alla comunione,
quindi diventa soldato di Cristo, poi si sposa o diventa sacerdote o prende gli ordini minori. E così
via, sino alla morte. La toga praetexta è sostituita
con la spada e lo scudo dei crociati...
3.2. Ma la romanizzazione della Chiesa e dei riti
avviene sopra una cultura ebraica: presso il popolo
ebreo i sacerdoti appartenevano ad un’unica tribù,
quella dei leviti, ed avevano un potere particolare
perché erano in diretto rapporto con Dio. Il papa
mantiene questa prerogativa e la fa valere. Oltre a
ciò la differenza e la contrapposizione tra sacro e
profano, tra clero (=i chiamati da Dio) e laici (=la
plebaglia ripugnante) è sottolineata anche dalle vesti: quelle del clero sono particolarmente curate, risplendenti e colorate. Compresi i cappelli del papa,
dei cardinali, dei vescovi fino agli umili sacerdoti. E
a seconda delle circostanze. È proprio vero: l’abito
fa il monaco. Ma è anche verro che tutto ciò è fatto
ad maiorem Dei gloriam!
4. Paolo di Tarso era già comparso nella Divina
commedia: egli ed Enea visitano l’oltretomba ancora vivi (If II, 10-42). Enea, perché dalla sua discendenza doveva nascere l’impero romano. Lui, perché
doveva portare prove della fede cristiana.
4.1. San Paolo però introduce nel cristianesimo elementi del mondo pagano, senz’altro eterogenei rispetto all’insegnamento del Vangelo, ma probabilmente inevitabili: la società romana era divisa in
classi ognuna delle quali svolgeva un ruolo specifico; la società cristiana, inizialmente di uguali,
s’istituisce distinguendo laici ed ecclesiastici, e organizzandosi sulla gerarchia e su una struttura piramidale: epìscopoi, sorveglianti, cioè i vescovi;
presbyteroi, anziani, cioè i preti, in latino sacerdoti; diàkonoi, diaconi, coloro che si preparano a diventare preti; infine i semplici fedeli. In questa gerarchia le donne sono e restano apparentemente in
secondo piano. In realtà hanno importanti compiti
privati da svolgere, e comunque anch’esse sono figlie di Dio e perciò uguali a tutti gli altri figli di
Dio. Per questa struttura gerarchica si poteva trovare
una giustificazione o un fondamento nel Vangelo,
dove Gesù dice: «Io sono la vite, voi siete i tralci»
(Gv. 15, 1-5).
5. L’itinerario che porta il poeta (e l’uomo) a Dio è
molto complesso. La preparazione dottrinale e la 
Divina commedia. Paradiso, a cura di Pietro Genesini 92
professione di fede sono alcune di queste tappe. Insomma l’uomo deve essere consapevole e responsabile di quel che fa e di quel che crede. La fede non è
sinonimo di ignoranza. Anzi la ragione, la ragione
teologica, è portata agli estremi limiti delle sue capacità, prima di cedere il passo alla rivelazione. Oltre la visione c’è la fede mistica, l’estasi, che mette
in contatto con Dio al di là delle capacità dei nostri
sensi. Tutto questo avviene nella vita terrena.
Nell’altra vita il fedele ha una visione mistica di
Dio e sprofonda nell’essenza divina. Il poeta attua
precisamente questo itinerarium mentis in Deum, e
alla fine del viaggio ha la visione estatica di Dio.
5.1. I vv. 130-147 contengono tutte le verità di fede
del cristianesimo. Non sono molte. In séguito esse
saranno compendiate nella Professio fidei tridentinae, con cui si conclude il Concilio di Trento
(1545-1563). Nei secoli successivi vengono aggiunte alcune altre verità: la ragione non deve fare gravi
rinunce. In compenso si può dispiegare per tutto
l’universo. Quando esce dall’universo, procede inizialmente da sola (la ragione teologica), poi procede
con l’aiuto della rivelazione, cioè è aiutata dall’esterno, dalle Sacre scritture – l’Antico e il Nuovo
testamento, i Vangeli ecc. –, che sono state ispirate
direttamente da Dio. Il cristianesimo può giustamente e con orgoglio dire che non è venuto a distruggere
il mondo e la cultura precristiana – la cultura classica –. È venuto a completare quella cultura, che era
manchevole, perché non conosceva né il battesimo,
né la rivelazione, né la grazia. Certi completamenti
però sono più grandi e più rivoluzionari delle più
grandi rivoluzioni, fatte come tali.
5.2. San Pietro (e Dante) è estremamente aderente
all’apologetica cristiana dei primi secoli, che aveva
ingaggiato una durissima lotta contro gli avversari
sul piano della produzione letteraria. L’argomentazione del santo è stringente (vv. 85-111): a) la fede cristiana si basa sulle Sacre scritture; b) le Sacre
scritture sono ispirate direttamente dallo Spirito
Santo, perciò sono assolutamente veritiere; c) la
prova che sono ispirate da Dio è costituita dai miracoli che esse raccontano; d) il ragionamento circolare (l’ispirazione divina è confermata dai miracoli; e
i miracoli confermano l’ispirazione divina) è aggirato grazie al miracolo più grande: e) «Se il mondo
pagano si rivolse al cristianesimo (=si convertì) senza miracoli, quest’unico miracolo è tale, che gli altri
non valgono la centesima parte di esso» (vv. 106-
081).
5.3. Il Dio di questa professione di fede è un Dio
aristotelico-cristiano: è uno e trino, ed esterno al
mondo, che ha creato; ma è Motore Immobile, che
attira a sé tutte le creature come fine ultimo della
realtà.
6. La fede è definita sostanza (=il fondamento) delle cose che speriamo (la resurrezione della carne e la
vita eterna) e argomento (=la prova) delle cose che
non appaiono ai nostri sensi, cioè che restano invisibili agli occhi degli uomini. Il linguaggio usato da
Paolo e recepito da Dante è immaginoso e paradossale, poiché deve esprimere cose ai limiti delle sue
capacità espressive. Anche altrove il poeta denuncia
i limiti del linguaggio umano (Pd XXXIII, 55-57,
58-60, 67-75, 106-108, 121-123, 139-141, 142-
145). In effetti esistono anche le cose indicibili, che
inevitabilmente suscitano perplessità. Anche il linguaggio è uno strumento e in quanto tale presenta
dei limiti. Ma che cosa c’è oltre il linguaggio?
7. Nel Tractatus logico-philosophicus (1922) Ludwig Wittgenstein (1889-1851), il grande logico e
filosofo del linguaggio e forse anche il più grande
filosofo del Novecento, ha risposto inavvertitamente
il mistico. Il mistico non si descrive, si presenta, si
mostra, appare. Esso è duplice: dentro il linguaggio
(il linguaggio non può descrivere se stesso) e fuori
del linguaggio, nel mondo. Anzi è il mondo, l’enigma del mondo, perché tale diventa il mondo,
quando viene percepito come totalità. Il pensatore
viennese aggiunge anche molte altre cose interessanti: se una domanda si può formulare, si può formulare anche la risposta. Ma le domande riguardano soltanto le realtà che esistono dentro il mondo (Dante
avrebbe detto nel mondo sotto la Luna, soggetto al
divenire, e in quello sopra la Luna, sempre uguale
a se stesso): non si può porre nessuna domanda sul
mondo dall’esterno del mondo (Dante avrebbe detto
dal punto di vista dell’assoluto, di Dio). E allora
che si fa? È ovvio, parola di filosofo: «Ciò di cui
non si può parlare si deve tacere». Con questa proposizione, che non casualmente porta il numero 7,
termina la più grande opera filosofica del sec. XX.
7.1. Ma i medioevali avevano tentato anche altre
vie, ad esempio quella che porta il nome di teologia
negativa: se Dio è ineffabile, allora non si può dire
ciò che Egli è, ma ciò che Egli non è. Logici e immaginosi! Nessun ostacolo deve resistere alla ragione ed ai limiti della ragione. Poi sono venuti i tempi
bui: la ragione politica senza valori etici di N. Machiavelli (1469-1527), che come il bue di Perillo si
beffa del suo stesso autore, e la ragione strumentale
degli illuministi (1730-1789), che è efficiente, senza scopi propri e provoca disastri.
8. Il poeta ricorre, come in altri casi, alla cultura agricola del Vangelo: san Pietro è paragonato ad un
agricoltore che semina il campo e poi raccoglie (vv.
109-111). Nel Vangelo Cristo si presenta con una
immagine molto efficace: «Io sono la vite e voi siete
i tralci». E ricorre ad altre immagini semplici e capaci di colpire: le parabole.
La struttura del canto è semplice: 1) Beatrice intercede per Dante presso i beati e presso san Pietro,
affinché lo esamini nella fede; 2) lo spirito di san
Pietro si avvicina a Dante danzandogli intorno, e 3)
gli chiede che cos’è la fede per un cristiano; 4) Dante risponde con le parole di san Paolo che essa è sostanza ed argomento; poi 5) il santo chiede chiarimenti ed il poeta risponde in modo esauriente; quindi 6) fa ancora altre domande: se il poeta ha la fede,
dove l’ha attinta e quali prove dimostrano che la sua
fede è vera; 7) ad ogni domanda il poeta risponde
correttamente; 8) così alla fine dell’esame il santo si
congratula con lui.
Divina commedia. Paradiso, a cura di Pietro Genesini 93
Canto XXXIII
“Vergine Madre, figlia del tuo figlio,
umile e alta più che creatura,
termine fisso d’etterno consiglio,
1
tu se’ colei che l’umana natura
nobilitasti sì, che ‘l suo fattore
non disdegnò di farsi sua fattura.
4
Nel ventre tuo si raccese l’amore,
per lo cui caldo ne l’etterna pace
così è germinato questo fiore.
7
Qui se’ a noi meridiana face
di caritate, e giuso, intra ‘ mortali,
se’ di speranza fontana vivace.
10
Donna, se’ tanto grande e tanto vali,
che qual vuol grazia e a te non ricorre
sua disianza vuol volar sanz’ali.
13
La tua benignità non pur soccorre
a chi domanda, ma molte fiate
liberamente al dimandar precorre.
16
In te misericordia, in te pietate,
in te magnificenza, in te s’aduna
quantunque in creatura è di bontate.
19
Or questi, che da l’infima lacuna
de l’universo infin qui ha vedute
le vite spiritali ad una ad una,
22
supplica a te, per grazia, di virtute
tanto, che possa con li occhi levarsi
più alto verso l’ultima salute.
25
E io, che mai per mio veder non arsi
più ch’i’ fo per lo suo, tutti miei prieghi
ti porgo, e priego che non sieno scarsi,
28
perché tu ogne nube li disleghi
di sua mortalità co’ prieghi tuoi,
sì che ‘l sommo piacer li si dispieghi.
31
Ancor ti priego, regina, che puoi
ciò che tu vuoli, che conservi sani,
dopo tanto veder, li affetti suoi.
34
Vinca tua guardia i movimenti umani:
vedi Beatrice con quanti beati
per li miei prieghi ti chiudon le mani!”.
37
Li occhi da Dio diletti e venerati,
fissi ne l’orator, ne dimostraro
quanto i devoti prieghi le son grati;
40
indi a l’etterno lume s’addrizzaro,
nel qual non si dee creder che s’invii
per creatura l’occhio tanto chiaro.
43
E io ch’al fine di tutt’i disii
appropinquava, sì com’io dovea,
l’ardor del desiderio in me finii.
46
Bernardo m’accennava, e sorridea,
perch’io guardassi suso; ma io era
già per me stesso tal qual ei volea:
49
ché la mia vista, venendo sincera,
e più e più intrava per lo raggio
de l’alta luce che da sé è vera.
52
 Da quinci innanzi il mio veder fu
maggio
che ‘l parlar mostra, ch’a tal vista cede,
e cede la memoria a tanto oltraggio.
55
Qual è colui che sognando vede,
che dopo ‘l sogno la passione impressa
rimane, e l’altro a la mente non riede,
58
1. «O Vergine Madre, figlia del tuo figlio, umile e
grande più che [ogni altra] creatura, termine (=scopo) fissato dall’eterno decreto [di Dio], 4. tu sei colei che nobilitasti così la natura umana, che il suo
creatore (=il Verbo) non disdegnò di farsi sua creatura. 7. Nel ventre tuo si riaccese l’amore [divino],
per il cui calore nell’eterna pace [del cielo] è germogliato questo fiore (=la candida rosa). 10. Qui sei
per noi fiaccola ardente di carità, e giù fra i mortali
sei viva fontana di speranza. 13. O Signora, sei tanto
grande e tanto vali, che colui che vuole grazia e non
ricorre a te, vuole che il suo desiderio voli senz’ali
(=non sia soddisfatto). 16. La tua benignità non soccorre soltanto chi domanda, ma molte volte liberamente precede il domandare. 19. In te la misericordia, in te la pietà, in te la magnificenza, in te s’aduna tutto ciò che vi è di buono nelle creature (=uomini e angeli). 22. Ora costui, che dall’infima laguna dell’universo (=l’inferno) fin qui ha veduto le vite degli spiriti ad una ad una, 25. ti supplica di ottenergli per grazia tanta virtù, che possa con gli occhi
levarsi più in alto verso l’ultima salvezza. 28. Ed io,
che mai non arsi di vedere [Dio] più di quanto non
faccio perché lo veda lui, ti porgo tutte le mie preghiere – e prego che non siano scarse –, 31. affinché
con le tue preghiere lo sleghi da ogni nube (=impedimento) del suo stato mortale, così che il sommo
piacere (=Dio) gli si dispieghi (=manifesti). 34. Ancora ti prego, o regina, che puoi ciò che vuoi, [ti
prego] che conservi sani (=puri) i suoi affetti (=il
cuore e la volontà) dopo una visione così grande. 37.
La tua protezione vinca le passioni umane: vedi che
Beatrice e tutti i beati congiungono a te le mani, affinché tu esaudisca le mie preghiere!» 40. Gli occhi
da Dio prediletti e venerati, fissi in san Bernardo
pregante, ci dimostrarono quanto le son gradite le
preghiere devote. 43. Quindi si drizzarono all’eterna
luce, nella quale non si deve credere che si avvii [altret]tanto chiaramente occhio di creatura mortale.
46. Ed io, che al fine di tutti i desideri mi avvicinavo – così come dovevo –, espressi con tutte le mie
forze l’ardore del desiderio. 49. Bernardo mi accennava e mi sorrideva, affinché io guardassi in su; ma
io ero già da me in quell’atteggiamento, che egli voleva. 52. E la mia vista, divenendo limpida, penetrava sempre più dentro il raggio di quell’alta luce,
che da sé è vera. 55. Da questo momento in poi ciò
che vidi fu più grande di quanto possano dire le nostre parole, che devono cedere a tale vista, e cede
[anche] la memoria davanti a tanto eccesso. 58.
Qual è colui che vede in sogno ciò che, dopo il sogno, lascia impressa una [forte] emozione, mentre il
resto non ritorna alla memoria; 
Divina commedia. Paradiso, a cura di Pietro Genesini 94
cotal son io, ché quasi tutta cessa
mia visione, e ancor mi distilla
nel core il dolce che nacque da essa.
61
Così la neve al sol si disigilla;
così al vento ne le foglie levi
si perdea la sentenza di Sibilla.
64
O somma luce che tanto ti levi
da’ concetti mortali, a la mia mente
ripresta un poco di quel che parevi,
67
e fa la lingua mia tanto possente,
ch’una favilla sol de la tua gloria
possa lasciare a la futura gente;
70
ché, per tornare alquanto a mia memoria
e per sonare un poco in questi versi,
più si conceperà di tua vittoria.
73
Io credo, per l’acume ch’io soffersi
del vivo raggio, ch’i’ sarei smarrito,
se li occhi miei da lui fossero aversi.
76
E’ mi ricorda ch’io fui più ardito
per questo a sostener, tanto ch’i’ giunsi
l’aspetto mio col valore infinito.
79
Oh abbondante grazia ond’io presunsi
ficcar lo viso per la luce etterna,
tanto che la veduta vi consunsi!
82
Nel suo profondo vidi che s’interna
legato con amore in un volume,
ciò che per l’universo si squaderna:
85
sustanze e accidenti e lor costume,
quasi conflati insieme, per tal modo
che ciò ch’i’ dico è un semplice lume.
88
La forma universal di questo nodo
credo ch’i’ vidi, perché più di largo,
dicendo questo, mi sento ch’i’ godo.
91
Un punto solo m’è maggior letargo
che venticinque secoli a la ‘mpresa,
che fé Nettuno ammirar l’ombra d’Argo.
94
Così la mente mia, tutta sospesa,
mirava fissa, immobile e attenta,
e sempre di mirar faceasi accesa.
97
A quella luce cotal si diventa,
che volgersi da lei per altro aspetto
è impossibil che mai si consenta;
100
però che ‘l ben, ch’è del volere obietto,
tutto s’accoglie in lei, e fuor di quella
è defettivo ciò ch’è lì perfetto.
103
Omai sarà più corta mia favella,
pur a quel ch’io ricordo, che d’un fante
che bagni ancor la lingua a la mammella.
106
Non perché più ch’un semplice sembiante
fosse nel vivo lume ch’io mirava,
che tal è sempre qual s’era davante;
109
ma per la vista che s’avvalorava
in me guardando, una sola parvenza,
mutandom’io, a me si travagliava.
112
Ne la profonda e chiara sussistenza
de l’alto lume parvermi tre giri
di tre colori e d’una contenenza;
115
e l’un da l’altro come iri da iri
parea reflesso, e ‘l terzo parea foco
che quinci e quindi igualmente si spiri.
118
61. tale sono io, perché la mia visione scompare
quasi completamente e [tuttavia] mi distilla ancora
nel cuore la dolcezza che nacque da essa. 64. Così
la neve si scioglie al sole, così al vento nelle foglie
leggere si perdeva la sentenza della Sibilla. 67. O
somma luce, che tanto ti alzi sopra i concetti mortali
(=la concezione che gli uomini hanno di te), alla
mia memoria riporgi un poco di quel che apparivi
70. e fa’ la mia lingua tanto possente, che una sola
favilla della tua gloria io possa lasciare alle gente
future, 73. perché, se torna un po’ alla memoria e
risuona un po’ in questi versi, più [facilmente] si
concepirà la tua superiorità [su tutto]. 76. Io credo
che per l’intensità del vivo raggio, che io sopportai,
sarei rimasto abbagliato, se i miei occhi si fossero
distolti da Lui. 79. Mi ricordo che per questo motivo
io fui più ardito a sostener [quella luce], tanto che io
congiunsi il mio sguardo con l’essenza infinita. 82.
Oh [quanto fu] abbondante la grazia [divina], per la
quale io ebbi l’ardire di fissare il viso dentro
l’eterna luce, tanto che vi consumai (=v’impiegai
completamente) la vista! 85. Nel suo profondo vidi
che sta congiunto in un volume (=in unità assoluta)
legato con amore ciò che si squaderna (=dispiega)
per l’universo: 88. [vidi] le sostanze e gli accidenti
e i loro rapporti, quasi fusi insieme, in modo tale che
ciò, che io dico, è un semplice barlume. 91. La forma universale di questa unione sono sicuro che io
vidi, perché, dicendo questo, sento che provo una
beatitudine più intensa. 94. Un istante solo mi causò
un oblìo più grande [dell’oblìo] che venticinque secoli [causarono] all’impresa [degli argonauti], la
quale fece che Nettuno guardasse con stupore
l’ombra della nave Argo. 97. Così la mia mente, tutta presa dalla meraviglia, guardava fissa, immobile,
attenta, e si faceva sempre [più] accesa [del desiderio] di guardare [in Dio]. 100. A [guardar] quella
luce si diventa tali, che volgersi da lei, per [guardar]
altra cosa è impossibile che mai si acconsenta, 103.
perché il bene, che è oggetto del volere, si raccoglie
tutto in lei e fuori di essa è imperfetto ciò che lì è
perfetto. 106. Ormai la mia parola, anche soltanto a
[dire] quel che io ricordo, sarà più insufficiente [della parola] di un bambino, che bagni ancor la lingua
alla mammella. 109. Non perché più che un semplice aspetto ci fosse nella viva luce che io guardavo –
Egli è sempre tale qual era prima (=è immutabile) –;
112. ma perché la mia vista diventava in me più forte, mentre guardavo, una sola apparenza passava davanti ai miei occhi [in molteplici visioni], mutando
io (=via via che si modificava la mia capacità visiva). 115. Nella profonda e chiara sussistenza dell’alta luce mi apparvero tre giri di tre colori e della
stessa grandezza; 118. e l’uno (=il Padre) dall’altro
(=il Figlio) come iride (=arcobaleno) da iride appariva riflesso, e il terzo (=Spirito Santo) appariva
fuoco, che spirasse ugualmente da questo e da quello. 
Divina commedia. Paradiso, a cura di Pietro Genesini 95
Oh quanto è corto il dire e come fioco
al mio concetto! e questo, a quel ch’i’
vidi,
è tanto, che non basta a dicer ‘poco’.
121
O luce etterna che sola in te sidi,
sola t’intendi, e da te intelletta
e intendente te ami e arridi!
124
Quella circulazion che sì concetta
pareva in te come lume reflesso,
da li occhi miei alquanto circunspetta,
127
dentro da sé, del suo colore stesso,
mi parve pinta de la nostra effige:
per che ‘l mio viso in lei tutto era messo.
130
Qual è ‘l geomètra che tutto s’affige
per misurar lo cerchio, e non ritrova,
pensando, quel principio ond’elli indige,
133
tal era io a quella vista nova:
veder voleva come si convenne
l’imago al cerchio e come vi s’indova;
136
ma non eran da ciò le proprie penne:
se non che la mia mente fu percossa
da un fulgore in che sua voglia venne.
139
A l’alta fantasia qui mancò possa;
ma già volgeva il mio disio e ‘l velle,
sì come rota ch’igualmente è mossa,
142
l’amor che move il sole e l’altre stelle. 145
121. Oh, quant'è insufficiente la parola e come essa
è inadeguata al mio concetto (=all’immagine che ne
ho nella memoria)! E questo è tanto [inadeguato] a
quel che io vidi, che non basta dire che lo è poco!
124. O luce eterna, che sola in te sussisti, sola
t’intendi [perfettamente] e da te intelletta [quale Figlio] e intendente [quale Padre] ami e sorridi a te
[quale Spirito Santo]! 127. Quel cerchio, che in te
appariva concepito come luce riflessa (=il Figlio),
guardato per un po’ dai miei occhi, 130. dentro di
sé, del suo stesso colore, mi apparve dipinto con la
nostra effigie, perciò la mia vista si fissò tutta in lui.
133. Qual è il geometra, che tutto si applica per misurar il cerchio e che, per quanto pensi, non ritrova
quel principio di cui ha bisogno, 136. tale ero io davanti a quella visione straordinaria: volevo vedere
come l’immagine [umana] si congiunge al cerchio
[divino] e come si colloca in esso. 139. Ma non erano capaci di ciò le nostre piume (=capacità): se non
che la mia mente fu percossa da un fulgore (=una
luce abbagliante), nel quale si compì il suo desiderio. 142. All’alta fantasia qui mancarono le forze;
ma già volgeva [a sé] il mio desiderio e il mio volere, così come una ruota che è mossa ugualmente
[nelle sue parti], 145. l’amore che muove il sole e le
altre stelle.
I personaggi
La candida rosa si è riempita di beati per merito
della Vergine Maria, che ha reso possibile l’incarnazione, la morte e la resurrezione di Cristo.
Argo è il nome della prima nave costruita dall’uomo. Essa serve agli Argonauti, che sono guidati da
Giasone, un principe ateniese, per andare nella Colchide a prendere il vello d’oro. La vista della nave
sopra le onde sorprende il dio Nettuno, che dal profondo del mare vede l’ombra della nave. Il poeta usa
più volte questo esempio nella Divina commedia.
La fonte di Dante è Ovidio, Metam. VII, 100 sgg.
Nettuno è il dio latino del mare. In greco è Poseidone. Giove (in greco Zeus) è il dio del cielo, Plutone
il dio degli inferi.
Le sostanze e gli accidenti sono termini tecnici della filosofia medioevale. Essi indicano di una cosa
ciò che costituisce l’essenza (ad esempio essere uomo) e ciò che è accessorio (avere o non avere la
barba).
Bernardo di Chiaravalle (1091-1153) nel 1112 entra nel monastero benedettino di Citaux, seguìto da
quattro fratelli e da una trentina di seguaci. Nel
1217 fonda un nuovo monastero a Clairvaux, da cui
deriva il nome Chiaravalle. Nel corso della vita fonda ben 68 monasteri. Egli riesce a conciliare una vita ascetica e un’azione continua e indefessa in tutte
le grandi e le piccole questione che coinvolgono la
Chiesa del suo tempo. Fonda l’ordine dei templari e
predica la seconda crociata (1147-49), che si conclude rovinosamente. Scrive numerose opere. È canonizzato nel 1174.
L’amor che move il sole e l’altre stelle è il Motore
Immobile di Aristotele, che infonde il movimento al
mondo e che non è coinvolto dal mondo. Tommaso
d’Aquino (1225-1274) lo interpreta in termini cristiani: il Dio cristiano non è coeterno al mondo,
ma ha creato il mondo e tutti gli esseri con un atto
d’amore, come racconta la Genesi, il primo libro
della Bibbia. Perciò egli ama le sue creature. Il poeta fa sua l’interpretazione di Tommaso.
Commento
1. La preghiera di Bernardo alla Vergine Maria è
lunga ben 21 versi (e con la richiesta d’intercessione
per Dante si prolunga per altri 18). Essa mostra
quanto era divenuto vasto ed importante il culto per
la Madonna. La Chiesa soltanto nel Medio Evo dà
spazio alla figura della Vergine e ne incrementa il
culto. Essa era sempre stata l’anti-Eva, colei che avrebbe schiacciato il capo del serpente tentatore. Essa costituisce il recupero in chiave religiosa del contemporaneo recupero laico della figura femminile,
attuato prima dalla lirica provenzale, poi dalla
Scuola siciliana e dalla Scuola toscana, infine dalla
corrente stilnovistica. La Vergine perciò diventa la
madre di Dio e contemporaneamente la madre di
tutti gli uomini, diventa quindi l’intermediaria tra
l’uomo e Dio. L’uomo si rivolgeva alla Madonna
come alla Madre celeste. E la madre celeste non poteva rispondere di no ai figli che si rivolgevano a lei
gementi e piangenti. Lei a sua volta si rivolgeva a
Dio, suo figlio, per chiedere l’aiuto. E Dio non poteva rispondere di no a sua madre. Perciò il credente
era sicuro di ricevere la grazia richiesta. Il poeta lo
dice esplicitamente sùbito dopo (vv. 13-15). Bonconte da Montefeltro, peccatore fino all’ultimo i-
Divina commedia. Paradiso, a cura di Pietro Genesini 96
stante di vita, si rivolge alla Madonna con un pentimento sincero e salva l’anima (Pg V, 85-129).
L’invocazione di san Bernardo rimanda alla recita
corale del Padre nostro: «O Padre nostro, che ne’
cieli stai...» (Pg XI, 1-30).
1.1. La preghiera si sviluppa per paradossi: Vergine
e Madre, figlia del tuo figlio, umile e alta cratura… Il poeta si sta preparando a definire l’ineffabile.
1.2. La religiosità medioevale si esplica anche in
numerose preghiere e in numerosi canti rivolti a Dio
e alla Vergine. Le preghiere sono recitate. I salmi
tradotti dalla Bibbia e i nuovi inni sacri sono cantati
in coro. La lingua adoperata è il latino, la lingua ufficiale della Chiesa sino al Concilio Vaticano II
(1963-65). A Dio sono riservati gli inni: Te Deum,
Ave, verum Corpus, O salutaris Hostia, Tantum
ergo, Veni, Creator Spiritus. Alla Madonna sono
riservate le preghiere Ave, Maria, gratia plena e
Salve, Regina, mater misericordiae; e numerosi inni
come Stabat Mater, Alma Redemptoris Mater, Inviolata, Regina caeli; e il salmo Magnificat, anima
mea, Dominum.
2. Dante insiste a più riprese, ben sette volte, sui limiti della memoria e del linguaggio (già indicati in
Pd I), nel descrivere la particolare esperienza che
Dio ha riservato a lui, unico tra i mortali: vv. 55-57,
58-60, 67-75, 106-108, 121-123, 139-141, 142-
145. E, nel tentativo di spiegarsi in altro modo, fa
tre esempi: la traccia che un sogno lascia nella memoria (vv. 58-60); la neve che si scioglie al sole e le
parole della Sibilla che si disperdono nel vento (vv.
64-66); e l’oblio totale di ciò che ha visto (vv. 94-
96). Quest’ultimo esempio è particolarmente articolato: un istante di partecipazione alla vita divina
causa al poeta un oblio più grande di quello provocato da 25 secoli all’impresa degli argonauti. Il precedente più importante dei limiti del linguaggio e
della comprensione umana si trova in Pg XXXII, 73-
102 (proprio una cantica prima): Beatrice dice al
poeta di fissare le sue parole nella memoria, anche
se non le capisce. Una volta tornato sulla terra cercherà di tradurre in scrittura le immagini imprese
nella memoria. In questo modo il poeta e il lettore
sono pronti per il canto finale del poema.
3. Il poeta riesce a immaginare una rappresentazione
visibile dell’unità e della trinità di Dio: tre cerchi
concentrici di tre colori diversi, ognuno dei quali
proviene dagli altri due. E ugualmente riesce a dare
un’idea di come le due nature umana e divina di
Cristo si congiungono. La visione di Dio diventa più
profonda, ma le forze umane non sono sufficienti.
Ecco allora che interviene lo stesso Dio, che aiuta il
poeta a partecipare completamente all’essenza divina (vv. 115-145).
4. Il Dio di Dante è il Motore Immobile aristotelico
che crea l’universo e che come sfera estrema avvolge tutto l’universo. Egli però non è pensiero di pensiero, cioè proiettato a pensare unicamente se stesso,
è Dio Creatore, un Dio che crea e che ama le sue
creature, per le quali manda sulla terra suo Figlio a
sacrificarsi. Egli è anche luce infinita, nella quale il
poeta si perde e si abbandona; e, se tutti i beati sono
in comunione con Lui, Egli è lo spazio senza dimensioni in cui si attua tale comunione e tale mistica fusione. Insomma, se le schiere delle anime del purgatorio espiano coralmente la pena ed hanno ancora
qualche aspetto materiale, le anime del paradiso sono immateriali e pura luce, sono tanto splendenti da
essere irriconoscibili, e hanno con Dio un rapporto
di super coralità: esse ormai fanno parte di Dio, sono dentro di Lui, vogliono ciò che Egli vuole, sono
mosse dalla sua volontà.
5. Il Dio dantesco mostra le sue caratteristiche se
viene paragonato a) con lo «’mperador del doloroso
regno» (If XXXIV, 28), che era apparso due cantiche prima; e b) con le varie concezioni della divinità che emergono dalla Bibbia e dal mondo pagano
(greco e latino), dal Vangelo e nel corso della storia
della Chiesa.
5.1. Lucifero (o Satana) è materiale, limitato, esprime impotenza ed ira, ignoranza ed invidia, e odio, è
autisticamente richiuso in se stesso, è mostruosamente brutto – ed era l’angelo più bello, il portatore di
luce, come dice il suo nome – ed eternamente limitato nel luogo più profondo dell’inferno, che è anche
centro dell’universo: il luogo più lontano da Dio,
nel quale era stato precipitato dopo il suo peccato di
superbia. Dio invece è giustizia, potenza, sapienza e
amore, le caratteristiche che gli vengono attribuite
sulla porta dell’inferno (If III, 1-6).
5.2. Dietro al Dio-Amore di Dante sta il Dio Motore
Immobile di Aristotele e il Dio aristotelico riletto da
Tommaso in chiave razionalistica e cristiana come
Dio Creatore. Sta anche il Dio delle correnti mistiche, da Anselmo d’Aosta a Gioacchino da Fiore a
Bernardo di Chiaravalle. Sta il Dio-ó ellenistico e neoplatonico del Vangelo di Giovanni, che
confluisce nel Dio immanente nel cuore umano di
Paolo di Tarso prima e di Agostino d’Ippona poi.
Peraltro il Dio dantesco s’inserisce anche in una
lunghissima tradizione teologica che si radica nella
Bibbia e in una visione escatologica della storia
umana, tipicamente medioevale (e curiosamente copiata dai massimi pensatori laici dell’Ottocento, di
destra, di centro e di sinistra: G.W. Hegel, A. Comte, K. Marx). La Bibbia aveva proposto nel Genesi
un Dio creatore del mondo e in séguito un Dio che
guida gli eserciti (Antico testamento), poi un Dio
che diventa uomo, Gesù Cristo (i tre Vangeli sinottici). Le correnti mistiche medioevali sviluppano
l’idea del Dio-Amore, cioè dopo Dio-Padre e DioFiglio danno importanza al Dio-Spirito Santo. Di
questo Dio esse attendevano tra poco l’avvento nel
mondo. Questo Dio però è anche il Dio delle sette
millenaristiche ed ereticali. Il Dio-Amore è il Dio
che sarebbe ritornato sulla terra per rinnovare gli animi e con cui doveva terminare la storia del mondo.
Il Medio Evo riteneva che la storia umana ripetesse i
sette giorni della creazione del mondo e che la fine
del mondo fosse vicina, perciò aspettava l’avvento
del regno dello Spirito Santo. Il Medio Evo peraltro
presenta anche il Dio Signore feudale del Cantico
delle Creature di Francesco d’Assisi (1182-1226) e 
Divina commedia. Paradiso, a cura di Pietro Genesini 97
il Dio giudice tremendo e implacabile del Dies irae
di Tommaso da Celano (1190ca.-1260).
6. Rispetto ad altre religioni del Mediterraneo il Dio
cristiano presenta novità interessanti: la religione
manichea parla di un principio del Bene e di un
principio del Male, ugualmente potenti. La religione
cristiana invece contrappone a Dio un avversario,
Satana, che non può stargli alla pari e che anzi è
strumento della giustizia divina. Nel complesso queste religioni sono politeistiche. Il cristianesimo nasce
monoteista, ma poi trasforma Dio in Uno e Trino. La
religione maomettana invece resta rigorosamente
monoteistica, anzi, per evitare degenerazioni politeistiche, il fondatore vieta di raffigurare la divinità.
7. Dante ricorre ancora alla geometria, per spiegare
l’esperienza che ha provato: «Il geometra si trova in
difficoltà davanti al problema della quadratura del
cerchio, perché cerca i principi di cui ha bisogno,
ma non li trova. Anch’io mi trovavo nella stessa situazione davanti al problema della comprensione
della doppia natura di Cristo, perché le facoltà umane non erano capaci di tale comprensione. Allora mi
venne in aiuto Dio stesso con la sua energia, una luce abbagliante mi colpiva e mi apriva la mente. Così
io riuscii a vedere come le due nature sono fuse»
(vv. 133-141). Il poeta era ricorso alla geometria
anche più sopra: Pd XV, 55-57, e Pd XVII, 13-15.
8. Tutto il canto è sospeso tra la volontà d’immergersi in Dio e l’umana incapacità di giungere a tale
visione. Il poeta riesce attraverso le parole e il riconoscimento, fatto più volte, dei loro limiti insuperabili a far provare al lettore il brivido sovrumano della comunione con Dio. Ma contemporaneamente riesce a fare sentire i limiti estremi della ragione umana e l’insoddisfazione che l’uomo deve provare
quando non è in contatto con Dio ed anzi lo abbandona per beni terreni. L’ultima visione della Divina
commedia è preparata lentamente: il poeta percorre
passo dopo passo l’Itinerarium mentis in Deum (che
è il titolo dell’opera di un mistico, Bonaventura da
Bagnoregio): si separa dai desideri terreni fin dagli
inizi del paradiso (Pd I, 139-140 e II, 37-42), acquista e mantiene sani e puri i suoi desideri (vv. 22-38),
quindi è pronto per l’ultima tappa del viaggio, lo
sprofondarsi mistico oltre le capacità umane in Dio,
la Somma Luce, ma anche il Sommo Amore.
8.1. L’estasi cristiana non ha precedenti nelle altre
religioni. La religione greca conosceva i riti orgiastici e i baccanali (si usciva di sé bevendo vino e
abbandonandosi ai piaceri dei sensi) o gli oracoli (la
sacerdotessa, invasata dal dio Apollo, pronunciava
le sue incomprensibili profezie). La cultura greca
conosceva la catarsi, cioè la purificazione dell’animo, che i protagonisti della tragedia come gli spettatori raggiungevano alla fine della tragedia, quando
i colpevoli si purificavano della colpa commessa infliggendosi o subendo punizioni riparatrici. La religione romana invece è sempre stata razionale e
composta e metteva al bando le religioni che disturbavano la morale e la quiete pubblica. Nell’America
latina i maya e altri popoli uscivano dalla condizione umana usando allucinogeni.
8.2. L’estasi mistica è la conclusione di un lungo
processo di ascesi, cioè di abbandono e di scioglimento dalla condizione umana, che ha portato l’uomo alla comunione con Dio. Le varie fasi sono: a) la
conoscenza sensibile; b) la conoscenza razionale; c)
la fede, la rivelazione e la teologia razionale; d)
l’estasi. In questo processo la parola e la ragione,
che la esprime, mostrano sempre più i loro limiti e si
dimostrano sempre più incapaci di mettere in contatto l’uomo con la divinità o con l’assoluto (o con ciò
che la divinità è o indica).
8.3. In proposito Platone (427-347 a.C.) aveva elaborato la teoria della linea (Rep., VI, 1-21): la conoscenza è sensibile, legata agli occhi (livello
dell’opinione), ed intelligibile, legata all’anima (livello dell’epistème, cioè della conoscenza solida,
dimostrabile); la conoscenza sensibile a sua volta si
divide in apparenza e fede; quella intelligibile in
conoscenza dianoetica (o basata su ipotesi) e conoscenza noetica (che va oltre le ipotesi). Al terzo
grado della conoscenza appartiene la conoscenza
matematica (aritmetica e geometria), che si basa su
assiomi, da cui deduce le conseguenze. Talvolta la
conoscenza noetica si trova in stallo e non riesce a
proseguire, allora subentra il livello di conoscenza
inferiore, quello della fede, anche se propone verità
non dimostrabili o troppo difficili da dimostrare. La
fede di cui parla Platone è però ben diversa dalla
fede cristiana, basata sulla rivelazione, cioè sulle
Sacre scritture; coincide con l’opinione comune,
l’opinione tramandata dal passato. Ad esempio la
fede nell’esistenza degli dei.
9. La terza cantica finisce con Dio, «l’amor che move il sole e l’altre stelle». Era iniziata ugualmente
con «la gloria di colui che tutto move» (Pd I, 1), ancora Dio. La Divina commedia era incominciata con
l’individuo solitario e peccatore, smarrito nel buio
della vita e della selva oscura (If I, 1-3), e si conclude con la gloria di Dio, che abbraccia tutto l’universo e che fa partecipi di sé e del suo amore tutti
gli esseri, anche quell’essere sperduto che dalla selva oscura con estrema ostinazione e con grandissima
fatica ha percorso ad uno ad uno i tre regni dell’oltretomba, per arrivare fino a Lui.
10. La figura materiale e grottesca di Lucifero (e
l’ultimo canto dell’inferno) rimanda alla rappresentazione di Dio (e all’ultimo canto del paradiso), di
cui il sovrano del doloroso regno è la tragica e grottesca parodia (If XXXIV, 28-67). Dio è pura luce ed
è al di là delle parole umane. I beati, che sono ugualmente pura luce, vivono in eterna comunione
con Lui. Dio è rappresentato come tre cerchi di colore diverso, che indicano le tre persone (Padre, Figlio e Spirito Santo). La seconda persona, il Figlio,
con la sua duplice natura divina e umana collega
l’uomo alla divinità. Anche la fine dei due canti e
delle due cantiche sono correlati: là il poeta abbandona il centro della terra, per andare a «riveder le
stelle» (v. 145); qui si sprofonda in Dio, «l’amor che
move il sole e l’altre stelle» (v. 145). Il poeta infonde nella sua opera l’ordine che caratterizza tutto
l’universo. E, come tutto l’universo tende a Dio, co-
Divina commedia. Paradiso, a cura di Pietro Genesini 98
sì tutti i canti e tutto il viaggio nei tre regni dell’oltretomba tendono all’ultimo canto della Divina
commedia e all’incontro più straordinario che il protagonista deve fare e vuole fare fin dalla selva oscura: l’incontro con Dio e la comunione mistica con
Lui.
11. La correlazione tra il centro dell’inferno e
l’empìreo non si ferma qui. Nel lago gelato di Cocìto Dante è solo con Virgilio. Si trova in una landa
gelida, piena di dannati che soffrono nella loro solitudine. Al centro del lago è piantata la figura mostruosa e pelosa di Lucifero, che maciulla tre dannati. Tutto è freddo, oscurità, morte, morte dell’anima.
Il poeta è preso da dolore, sofferenza e solitudine. Il
viaggio da percorrere è ancora lungo e disagevole.
Ci si accontenta di vedere, tra poco, le stelle.
L’empìreo è opposto. Il poeta si trova insieme con i
beati. Bernardo invoca per lui la Vergine Maria. E
la Vergine, Madre di Dio, invoca Dio, affinché il
poeta abbia la visione mistica che lo sprofondi in
Dio. Beatrice e tutti i santi del cielo sono con lui, in
attesa di questo evento eccezionale: un uomo che
ancora vivo penetra nell’essenza divina. Tutto è amore, luce, vita, vita dell’anima. Il poeta è preso da
beatitudine e coralità. Il viaggio sta ormai giungendo al suo culmine e sùbito dopo si conclude. E poi si
ritorna a casa, sulla terra. Il poeta va oltre la tragedia greca: alla catarsi sostituisce l’estasi mistica,
che porta l’uomo a superare se stesso, le sue forze, la
ragione e la stessa condizione umana.
12. Dante dimentica Virgilio, Aristotele e Tommaso, che in vario modo, con la poesia o con la dottrina, lo avevano accompagnato durante il lungo viaggio nell’oltretomba. Dimentica anche il Dio-Parola
del Vangelo di Giovanni. Si riallaccia a Beatrice, al
neoplatonismo, a sant’Agostino, all’ascesi mistica di
sant’Anselmo, di san Bonaventura, di san Bernardo
e di tutti gli altri mistici medioevali, perché soltanto
essi indicano gli strumenti capaci di entrare in comunione con Dio. Ma il poeta va oltre: neanche la
via indicata dai mistici è sufficiente, perché non soltanto la ragione, ma anche l’uomo in sé è limitato.
Ha bisogno di un aiuto straordinario. Ed ecco che
giunge l’aiuto dell’Essere divino, il quale folgora la
mente umana e la rende capace di sprofondarsi in
Lui. Dio viene ad abitare tra gli uomini. Dio viene
anche con Dante a cercare l’uomo. Si era preso cura
di lui, lo aveva cercato e lo aveva salvato anche con
l’antico patto, stipulato con Noè e ratificato con la
comparsa dell’arcobaleno; e con il nuovo patto, ratificato dalla passione e dalla morte di Cristo sulla
croce. Ed ora l’arcobaleno è divenuto l’immagine
visibile dello stesso Dio, uno e trino.
13. Dante ha dimenticato Virgilio, ma ha dimenticato anche Beatrice, per quanto essa sia presente e sia
ritornata al suo posto tra i beati, nella candida rosa.
La fede e la teologia non sono sufficienti per avere
la visione mistica e sprofondarsi in Dio. Occorrono
strumenti più potenti ed energie sovrumane. Occorre
la fede mistica di san Bernardo ed occorre soprattutto l’aiuto di Dio. Alla fine del viaggio il poeta prova
quell’esperienza di immergersi nella luce divina che
soltanto un altro essere umano ha provato: la Vergine Maria, la madre terrena del Figlio di Dio.
14. Il problema della quadratura del cerchio è il seguente: trasformare la superficie di un cerchio di
raggio r nell’equivalente quadrato che la delimita.
Se Δcerchio=πr
2
, allora Δquadrato=πr
2
. Estraendo la radice quadrata, il lato del quadrato sarà: l= r√π. La soluzione è facile sul piano simbolico ed anche sul piano geometrico, per quanto in questo secondo caso il
risultato sia approssimativo (il cerchio ha una superficie a metà strada tra il quadrato iscritto e il quadrato circoscritto). La vera difficoltà non è simbolica né legata all’approssimazione geometrica (nella
realtà si opera normalmente in modo approssimativo). È concettuale. Già i greci del sec. VI a.C. si erano spaventati alla scoperta di √2, un numero irrazionale, che mostrava l’esistenza dell’infinito (il
non finito, l’incompiuto, cioè qualcosa di negativo,
di imperfetto) in campo numerico: √2 vale approssimativamente 3,14, ma i decimali procedono all’infinito. E √2 è semplicemente il rapporto tra diagonale e lato di un quadrato qualsiasi. Ora il poeta si trova davanti a √π, e π è un numero molto più complesso di √2… La ragione, che vede nella matematica la
massima espressione di se stessa e dei propri successi, scopre proprio nella matematica delle realtà impensabili e infinite: l’abisso dei numeri.
15. Le tre cantiche terminano con la parola stelle:
«E quindi uscimmo a riveder le stelle» (v. 139); «Io
ritornai [...] puro e disposto a salire a le stelle» (v.
145); «L’amor che move il sole e l’altre stelle» (v.
145). Il soggetto dei primi due versi è il poeta, che
nell’inferno ha bisogno di Virgilio, nel purgatorio è
ormai solo, per incontrare Beatrice; il soggetto del
terzo verso è Dio. Il poeta – che rappresenta ad un
tempo l’individuo che è lui stesso e l’umanità errante – dal buio dell’inferno e del peccato va verso la
luce, va verso Dio; e Dio avvolge con la sua luce e il
suo amore il poeta e tutto l’universo.
La struttura del canto è semplice: 1) san Bernardo,
tutti i santi del cielo e Beatrice implorano la Vergine Maria affinché liberi Dante da ogni passione terrena e abbia la visione di Dio; 2) la Vergine ottiene
da Dio che la preghiera sia esaudita; 3) il poeta allora volge i suoi occhi verso Dio e si sprofonda in Lui;
4) la sua memoria non può ricordare né le parole
possono dire tutto ciò che ha visto, perché Dio è ineffabile; 5) egli comunque sa di aver visto l’unità e
la trinità di Dio e la duplice natura di Cristo; 6) le
sue forze però non erano capaci di tale visione, ma
egli è colpito da una luce abbagliante, che gli mostra il mistero divino; poi le forze vengono meno;
ma 7) ormai egli si sente mosso da Dio, l’amore che
muove il sole e le altre stelle.
Divina commedia. Paradiso, a cura di Pietro Genesini 99
Riassunto di tutti i canti
Canto I: la salita al cielo della Luna; l’invocazione
ad Apollo e alle muse; Dante sente la musica delle
sfere celesti; Beatrice spiega l’ordine che governa
tutto l’universo; il luogo stabilito da Dio per gli uomini
Dante invoca Apollo e le muse, affinché lo aiutino a
portare a termine la terza ed ultima cantica. È il
mattino di un giorno di primavera e Dante e Beatrice riprendono il viaggio. Beatrice guarda il Sole e le
sfere dei cieli. Il poeta fissa Beatrice e quindi, come
lei, fissa il Sole e le ruote dei cieli, provando una
sensazione sovrumana. Egli sente il suono delle sfere
celesti e chiede alla donna la causa di quel suono.
Beatrice gli risponde che stanno lasciando la Terra
veloci come la folgore e che il suono è provocato
dalle sfere cristalline su cui sono incastonati i pianeti. Il poeta è allora preso da un nuovo dubbio e chiede come può egli, che è anima e corpo, andare verso
il cielo. La donna coglie l’occasione della domanda
per esporre l’ordine che governa l’universo: Dio ha
messo in tutte le creature (angeli, uomini, bruti e cose) un istinto naturale che le fa andare verso il loro
fine. Il fine dell’uomo è andare verso l’alto, in paradiso. Perciò il poeta, che è ormai privo d’impedimenti, non deve meravigliarsi se sta andando verso
il cielo, perché quello è il luogo preparato da Dio
per noi.
Canto II: cielo primo, Luna; spiriti inosservanti dei
voti; l’invito ai lettori; il problema delle macchie
lunari; Beatrice confuta la spiegazione di Dante; poi
spiega la causa delle macchie lunari
Dante invita coloro che hanno una barca piccola a
tornare alla spiaggia, perché, perdendo lui, forse si
smarriscono: la materia che tratta non è mai stata
trattata ed egli è aiutato da Minerva, da Apollo e da
tutte le muse. Dante e Beatrice corrono veloci verso
il cielo della Luna, che li accoglie. Alla vista della
Luna il poeta chiede qual è la causa delle macchie
lunari, che sulla terra hanno fatto nascere la leggenda di Caino. Prima di rispondere, Beatrice chiede
l’opinione del poeta. Dante risponde che la Luna
appare così, perché è costituita da corpi rari e da
corpi densi. La donna confuta immediatamente questa ipotesi: se le cose stessero così, allora durante le
eclissi lunari il Sole attraverserebbe la Luna ora più
luminoso ora meno luminoso. Quindi formula e confuta diverse ipotesi. Infine espone la corretta interpretazione delle macchie: l’intelligenza motrice dei
cherubini si unisce in modi diversi con i corpi celesti. Da questa unione, non dal principio del denso e
del raro, sono causate le macchie lunari.
Canto III: cielo primo, Luna; spiriti inosservanti
dei voti; Piccarda Donati e il voto non mantenuto;
Costanza d’Altavilla; Piccarda si allontana
Dante è contento della risposta. Poco dopo gli appare un gruppo di spiriti. Si volta, per vedere se li ha
alle spalle, tanto sono trasparenti. Beatrice lo invita
a rivolgersi a loro. Il poeta si rivolge alla luce che
sembrava più desiderosa di parlare e le chiede il
nome e la loro sorte. L’anima si presenta, è Piccarda
Donati, e con gli altri spiriti si trova nel cielo più
basso della Luna, perché i loro voti sono rimasti inadempiuti. Il poeta allora chiede se desiderano un
luogo più alto per vedere Dio più da vicino. L’anima risponde che la virtù della carità fa loro volere
ciò che hanno e che perciò non desiderano altro. Ciò
vale per tutti gli spiriti che sono distribuiti negli altri
cieli, che conformano la loro singola volontà alla
volontà di Dio: nel fare la sua volontà è la loro beatitudine. Allora Dante chiede qual è il voto che rimase inadempiuto. Piccarda racconta la sua vita: da
giovane si ritirò in convento per seguire la regola di
Chiara d’Assisi. Ma uomini, abituati più a fare il
male che a fare il bene, la rapirono e la costrinsero a
sposarsi. La stessa cosa è successa all’anima di Costanza d’Altavilla, che è al suo fianco. Fu costretta
ad andare sposa a Enrico IV di Svevia. Quindi Piccarda, cantando l’Ave Maria, scompare. Allora il
poeta rivolge gli occhi a Beatrice ed è quasi abbagliato dallo splendore della donna.
Canto IV: cielo primo, Luna; spiriti inosservanti
dei voti; due dubbi; il dubbio sulla sede dei beati;
Beatrice spiega l’ordinamento del paradiso; il dubbio sulla corresponsabilità delle due parti nella violenza; volontà assoluta e volontà relativa; il cammino dal dubbio alla verità
Dante ha due dubbi, ugualmente intensi. Beatrice
inizia dal più grave: tutti i beati si trovano
nell’empìreo. Gli spiriti che ha visto nel cielo della
Luna sono discesi per mostrare visibilmente al poeta
qual è il loro grado di beatitudine: rispetto agli altri
gradi, esso è il meno elevato. Senza questo segno
sensibile il poeta non avrebbe capito, perché senza
le percezioni dei sensi non si può passare alla conoscenza propria dell’intelletto. Per questo motivo la
Chiesa permette che Dio venga rappresentato con
mani e piedi. Beatrice a questo punto coglie l’occasione per chiarire un’affermazione di Platone: il filosofo greco ha detto che le anime discendono dalle
stelle e poi, alla morte, risalgono alle stelle. Forse
egli intendeva non proprio le anime, ma gli influssi
che dai cieli scendono sugli uomini. L’altro dubbio,
meno pericoloso, riguarda il problema della violenza
che ha impedito di adempiere ai voti. La vera violenza - continua la donna - si ha quando chi la subisce non fa nulla per favorirla. Le anime appena incontrate in qualche modo l’hanno favorita: sono state trascinate con la violenza fuori del monastero,
ma, una volta finita la violenza, non hanno fatto
niente per ritornarvi. Il fuoco, se spinto verso il basso, ritorna sempre verso l’alto. La volontà dev’essere irremovibile, come quella di Lorenzo che resiste
al dolore del fuoco o di Muzio Scevola che brucia il
suo braccio. Ma essa è molto rara. Piccarda però -
Divina commedia. Paradiso, a cura di Pietro Genesini 100
osserva il poeta - aveva detto poco prima che Costanza conservò sempre l’affetto verso il velo monacale. Beatrice allora chiarisce ulteriormente la questione distinguendo tra volontà assoluta e volontà
relativa. La prima non acconsente al male, la seconda vi acconsente per evitare un male maggiore. In
questo senso le anime sono corresponsabili della violenza subita. Piccarda si riferiva quindi alla volontà
condizionata, poiché era rimasta fuori del convento
per evitare un male maggiore, Beatrice invece intendeva la volontà assoluta, che ignora deliberatamente le conseguenze di una scelta coatta. A questo
punto il poeta ha un terzo dubbio. Se è possibile che
un voto inadempiuto sia compensato con altri beni,
che risultino sufficienti alla giustizia divina. Beatrice risponde nel canto successivo.
Canto V: cielo primo, Luna; spiriti inosservanti dei
voti; il problema del voto inadempiuto; l’essenza del
voto e l’intervento della Chiesa; la salita al cielo di
Mercurio; l’incontro con un nuovo spirito
Beatrice legge in Dio la domanda che Dante vorrebbe porle, cioè se un voto inadempiuto si può compensare con un altro servizio, in modo che l’anima
eviti una controversia con Dio. La donna dice che il
più grande dono che Dio fece è la volontà libera,
che caratterizza soltanto gli uomini e gli angeli.
Quando l’uomo fa un voto, la sacrifica con un atto
libero della volontà stessa. Ora, se il fedele crede di
riprendersi giustamente quel che ha offerto, è come
se volesse fare una buona opera con i proventi di un
furto. La Chiesa però talvolta dispensa dai voti, il
che pare contraddire l’affermazione appena fatta,
perché l’essenza del voto ha due aspetti: il primo è
la cosa che si offre, cioè la materia del voto, il secondo è il patto tra chi fa il voto e Dio. Quest’ultimo non si cancella mai, se non è osservato. Si può
permutare perciò soltanto la materia del voto. Ma la
permuta non può essere fatta senza il consenso
dell’autorità ecclesiastica. Inoltre la nuova materia
deve essere maggiore. Perciò la donna invita ad essere fedeli alle promesse e a non essere sconsiderati
a farle, come fu Iefte, giudice d’Israele, che, se
sconfiggeva i nemici, promise di sacrificare a Dio la
prima persona di casa che gli venisse incontro. E
venne la sua unica figlia. Gli conveniva riconoscere
di aver sbagliato, piuttosto che mantenere la promessa e fare peggio. Poi Dante e Beatrice salgono nel
cielo di Mercurio e una schiera di luci va verso di
loro. Beatrice invita il poeta a parlare con loro. Uno
spirito si avvicina e invita Dante a chiedere della
loro condizione. Il poeta allora chiede chi è e qual è
la loro condizione.
Canto VI: cielo secondo, Mercurio; spiriti attivi;
l’imperatore Giustiniano; la storia dell’Impero; la
condanna di guelfi e ghibellini; gli spiriti attivi del
cielo di Mercurio; Romeo di Villanova
Nel cielo di Mercurio l’imperatore Giustiniano tratteggia la storia dell’impero da quando Enea lasciò la
Troade in Asia Minore alla fondazione di Roma,
dalla conquista della Gallia ad opera di Giulio Cesare alla nascita dell’Impero con Ottaviano Augusto,
dalla distruzione di Gerusalemme ad opera di Tito
al sorgere del Sacro Romano Impero ad opera di
Carlo Magno, per concludere parlando dei guelfi e
dei ghibellini ai tempi di Dante. L’imperatore accusa i guelfi di parteggiare per la Francia contro l’Impero e accusa i ghibellini di essersi appropriati del
simbolo imperiale per interessi di parte. Sia gli uni
sia gli altri sbagliano e questi errori provocano disordine ed ingiustizia nella società umana. Quindi
l’imperatore tesse l’elogio di Romeo di Villanova, il
quale, calunniato dai baroni, mostrò al conte Raimondo Berengario di avere maritato le figlie a quattro prìncipi e di aver aumentato del 20% il patrimonio. Poi Romeo lascia il conte per vivere come
mendìco. Ora la sua presenza impreziosisce il cielo
di Mercurio.
Canto VII: cielo secondo, Mercurio; spiriti attivi;
gli spiriti si allontanano; fu giusta la morte di Cristo
e la punizione degli ebrei; la redenzione dell’uomo
attraverso la crocifissione; l’immortalità degli angeli
e degli uomini
La luce di Giustiniano e le altre luci scompaiono
lentamente alla vista del poeta. Dante ha un dubbio:
perché fu giusta la morte di Cristo sulla croce e la
conseguente punizione dei giudei. Beatrice gli risponde. Con l’atto di disobbedienza a Dio Adamo
condannò se stesso e l’umanità intera. Dio allora
mandò sulla Terra suo Figlio a sacrificarsi sulla croce. La sua natura umana fu pura e senza peccato
come fu creata in Adamo, ma come figlio di Adamo
fu ugualmente cacciata dal paradiso terrestre. Perciò
la punizione della croce, se si commisura alla natura
umana, fu giusta. Invece, se si commisura alla natura
divina, fu ingiusta, perché come Figlio di Dio non
aveva colpa. La morte sulla croce ha quindi due
conseguenze: la punizione della natura umana fa
riaprire la porta del paradiso; l’offesa alla natura divina è una nuova colpa, che è punita con la distruzione di Gerusalemme e la dispersione degli ebrei.
A questo punto il poeta chiede perché Dio sia ricorso a questo modo per redimerci. Beatrice risponde: o
Dio perdonava soltanto per sua cortesia o l’uomo
rimediava con le sue forze. Con le sue capacità l’uomo non poteva rimediare alla colpa e soddisfare la
giustizia divina, poiché non poteva abbassarsi con
l’umiltà e poi obbedire, tanto quanto volle alzarsi e
disobbedire. Perciò era necessario che Dio riportasse
l’uomo alla vita perfetta, che aveva perduto, per la
via della punizione o per quella del perdono o per
tutte e due. Dio procedette per tutte e due: perdonò
l’uomo e sacrificò se stesso per renderlo capace di
rialzarsi. Poi Dante ha un terzo dubbio: perché gli
angeli sono immortali e perché le cose sono soggette
alle trasformazioni, cioè al divenire. La donna risponde che Dio ha creato gli angeli nella pienezza
del loro essere, invece le cose ricevono la loro forma 
Divina commedia. Paradiso, a cura di Pietro Genesini 101
dall’influsso dei cieli creati. E l’anima umana è immortale, perché è stata creata direttamente da Dio.
Canto VIII: cielo terzo, Venere; spiriti amanti; il
cielo di Venere; Carlo Martello d’Angiò; il malgoverno del fratello Roberto; il problema dei caratteri
non ereditari; la Provvidenza e il corretto uso delle
risorse
Dante si accorge di essere nel cielo di Venere perché Beatrice si fa più bella. Il poeta vede numerose
luci che si muovono in una danza circolare. Una di
esse, Carlo Martello, si avvicina. Il poeta chiede chi
è. La luce risponde che è stato per poco tempo sulla
terra e che Dante ha avuto grande affetto per lui.
Doveva regnare sulla Provenza, sul regno di Napoli
e di Ungheria, e anche sulla Sicilia, se il malgoverno
degli angioini non avesse spinto la popolazione a
cacciare i francesi. Perciò invita il fratello Roberto a
non aumentare le tasse e l’odio conseguente. Eppure
il suo carattere avaro discende da antenati liberali.
Dante allora chiede come ciò sia possibile. Carlo
Martello risponde che i figli sarebbero uguali ai padri, se non intervenisse la Provvidenza divina. Perciò le sfere celesti riversano sulla terra tutto ciò che
serve al buon funzionamento della società umana.
Per questo motivo uno nasce legislatore, un altro generale, un altro sacerdote. In tal modo i figli sono
diversi dai padri. Le sfere celesti però non distinguono la casa del povero da quella del ricco. E le
inclinazioni provenienti dal cielo danno cattivi risultati, se sono usate fuori del loro ambito. Ed è quel
che succede: si costringe a farsi religioso chi è nato
per cingere la spada e a farsi sovrano chi è nato a tener prediche. Per questo motivo il comportamento
degli uomini è sbagliato.
Canto IX: cielo terzo, Venere; spiriti amanti; la
profezia di Carlo Martello; Cunizza da Romano, la
ninfomane; Folchetto da Marsiglia, lo sterminatore
di eretici; Raab, la prostituta, e i piani di Dio; il fiore maledetto che corrompe la Chiesa
Dopo Carlo Martello un’altra anima si avvicina al
poeta, che chiede mentalmente chi è. L’anima dice
di essere Cunizza da Romano, la sorella del feroce
Ezzelino, che fece gravi danni alla Marca trevigiana. La naturale inclinazione all’amore la portò nel
cielo di Venere. Poi la donna presenta l’anima di
Folchetto da Marsiglia, dicendo che era famosa in
vita e che resterà famosa ancora per molti secoli. Invece la popolazione della Marca trevigiana non si
preoccupa di sopravvivere sulla terra grazie alla fama; né si pente non ostante le disgrazie che l’hanno
colpita. Ma presto Padova sarà punita, perché non si
sottomette all’imperatore. A Treviso Rizzardo da
Camino, signore della città, sarà catturato ed ucciso
per la sua tracotanza. Feltre piangerà il tradimento
del vescovo Guido Novello contro i fuoriusciti ghibellini di Ferrara. Quindi l’anima ritorna alla sua
danza circolare. Dante si rivolge allora all’altra anima, che si presenta: è Folchetto da Marsiglia e ha
dedicato all’amore tutta la sua giovinezza. Ma ora
nel cielo di Venere si è lieti perché la volontà divina
ha riportato sulla retta via le inclinazioni amorose.
Poi Folchetto presenta l’anima di Raab, che è la più
splendente del cielo di Venere. Essa fu assunta in
cielo prima di tutte le altre anime redente dalla resurrezione di Gesù Cristo, perché ha favorito la prima vittoria di Giosuè in Terra Santa. Poi Folchetto
lancia un’invettiva contro Firenze, che conia il fiorino che ha corrotto fedeli ed ecclesiastici, e contro
il papa e i cardinali, che pensano soltanto al denaro
ma che presto saranno puniti.
Canto X: cielo quarto, Sole; spiriti sapienti; Dante
invita a contemplare la creazione; la salita al cielo
del Sole; gli spiriti del Sole; Tommaso d’Aquino
presenta gli altri spiriti; il canto della corona di beati
Dante invita il lettore a contemplare i cieli, che gli
avrebbero dato un grande godimento, e descrive lo
Zodiaco. Il poeta poi si accorge di essere salito nel
cielo del Sole, perché la luce diviene più intensa.
Gli spiriti del Sole si precipitano e cantano, mentre
si mettono a girare intorno al poeta e a Beatrice. Poi
si fermano. Uno spirito accoglie Dante con letizia, si
presenta e poi presenta gli altri spiriti. È Tommaso
d’Aquino, un frate dell’ordine che Domenico guida
per il cammino, dove ben ci s’impingua, se non si
vaneggia. Poi Tommaso indica Alberto Magno di
Colonia, frate domenicano e suo maestro. Passa a
presentare gli altri spiriti: il giurista Francesco Graziano, Pietro Lombardo che offrì alla Chiesa tutti i
suoi tesori, re Salomone, dove fu infuso un sapere
così profondo, che, se le Sacre Scritture dicono il
vero, a veder altrettanto non sorse il secondo, il filosofo e teologo Dionigi l’Areopagita, l’avvocato
cristiano Paolo Orosio, il filosofo e uomo politico
Severino Boezio, Isidoro di Siviglia, Beda il Venerabile, il mistico Riccardo di San Vittore e infine il
filosofo parigino Sigieri di Brabante. Quindi la corona dei beati inizia a muoversi e si mette a cantare
in coro in perfetto accordo.
Canto XI: cielo quarto, Sole; spiriti sapienti; invettiva contro i falsi ragionamenti; Tommaso d’Aquino;
la vita di Francesco d’Assisi; l’elogio dell’ordine
francescano; la condanna dell’ordine domenicano
Sulla terra gli uomini stanno perdendo il loro tempo
dietro ai beni vani, quando Dante, libero da ogni
passione, sale al cielo con Beatrice. La luce di
Tommaso d’Aquino gli parla della vita e dell’opera
di Francesco d’Assisi. La Chiesa di Cristo stava attraversando momenti difficili, perciò Dio suscita
due prìncipi, affinché l’aiutassero: Francesco d’Assisi, che fonda l’ordine francescano, e Domenico di
Calaruega, che fonda l’ordine domenicano. Francesco sorge come un Sole ad Assisi, lascia le ricchezze
paterne e sposa madonna Povertà, fonda l’ordine dei
frati minori e ne chiede l’approvazione prima a papa
Innocenzo III e poi a papa Onorio III. Va a predicare 
Divina commedia. Paradiso, a cura di Pietro Genesini 102
tra gli infedeli, ma, non ottenendo risultati, ritorna
ad occuparsi dei fedeli italiani. Riceve le stigmate
sul monte della Verna e, prima di morire, raccomanda ai suoi frati madonna Povertà. Tommaso perciò
coglie l’occasione per lodare i frati francescani e per
rimproverare i frati del suo ordine, che si sono allontanati dalla buona dottrina teologica. Dante perciò
ora può capire perché ha corretto la sua affermazione «dove ben ci s’impingua di valori spirituali, se
non si vaneggia dietro ai beni materiali».
Canto XII: cielo quarto, Sole; spiriti sapienti; la
danza festosa delle due corone di spiriti; Bonaventura da Bagnoregio; la vita di Domenico di Calaruega;
l’elogio dell’ordine domenicano e la condanna
dell’ordine francescano; gli spiriti della prima corona
Tommaso d’Aquino ha appena finito di elogiare
l’ordine francescano, quando da una delle due ghirlande si stacca una luce. È l’anima del frate francescano Bonaventura da Bagnoregio, il quale parla
della vita e dell’opera di Domenico di Calaruega,
tesse l’elogio dell’ordine domenicano e critica i frati
del suo ordine che hanno cambiato la regola. In Spagna, sulle rive dell’Oceano, sorge la città di Calaruega. Qui nasce Domenico, il quale fin nel grembo
materno dà alla madre capacità profetiche e fin da
bambino mette in atto il consiglio dato da Cristo,
quello di essere poveri. Spesse volte la nutrice lo
trova per terra, come se dicesse che è venuto per fare
penitenza. Egli non si occupa di diritto canonico, né
di medicina, ma si dedica agli studi teologici, per
predicare la sana dottrina. Al papa non chiede benefici, ma la licenza di combattere per la fede contro
gli eretici. I frati francescani invece hanno abbandonato le orme del loro fondatore: alcuni hanno reso la
regola più rigida, altri più leggera. Quindi Bonaventura cita alcuni frati francescani ed altre anime di
profeti, di teologi e di mistici che sono lì con lui in
cielo.
Canto XIII: cielo quinto, Mercurio, spiriti attivi; le
due corone di spiriti; un dubbio sulla sapienza di re
Salomone; la sapienza di Adamo e di Cristo; la sapienza di re Salomone; un invito alla prudenza davanti a questioni poco chiare
Gli spiriti del cielo di Mercurio formano due corone
di 24 stelle luminosissime, che hanno lo stesso centro e ruotino in direzione opposta. Cantavano e danzavano in onore delle tre persone della Santissima
Trinità e della duplice natura di Cristo. Fermarono il
canto e la danza in perfetto accordo e si rivolsero a
Dante e a Beatrice, felici di passare da un’occupazione a un’altra. Tommaso d’Aquino risponde al
dubbio del poeta, che crede giustamente che Dio
abbia infuso nel petto di Adamo e in quello di Cristo tutta la sapienza, che la natura umana poteva avere, e che si meraviglia delle parole del beato, che
aveva affermato che lo spirito racchiuso nella quinta
luce non ebbe alcuno pari a lui in sapienza (non sorse il secondo). Tommaso approva l’opinione di Dante che la natura umana non fu mai né mai sarà perfetta come lo fu in Adamo e in Cristo, che nacquero
senza imperfezioni. Ma egli parlava della sapienza
umana dopo il peccato, parlava della sapienza di un
re, e in riferimento agli altri re, non in assoluto. E in
relazione agli altri sovrani la sapienza di Salomone,
relativa all’arte di regnare saggiamente, non ebbe
pari. A questo punto il beato coglie l’occasione per
invitare alla prudenza e alla cautela davanti a questioni poco chiare, perché non ci si deve esprimere
con un sì o con un no davanti a una questione che
non è chiara: è necessario fare sempre le debite precisazioni, perché spesso l’opinione corrente porta a
una falsa convinzione e impedisce all’intelletto di
ragionare correttamente. E a prova delle sue parole
cita diversi filosofi antichi e due eretici, Sabellio e
Ario. E conclude con due esempi popolari: donna
Berta e ser Martino non devono pensare che, se vedono un uomo che ruba e un altro che fa pie offerte,
essi siano già stati giudicati da Dio, perché il primo
può salvarsi e l’altro finire all’inferno.
Canto XIV: cielo quinto, Mercurio; spiriti attivi;
Beatrice pone una domanda per Dante; la nuova letizia delle due corone; Salomone parla dell’anima e
del corpo dopo il giudizio universale; la terza corona di spiriti; la salita al cielo di Marte; gli spiriti si
dispongono a croce; il canto della terza corona
Beatrice pone una domanda per Dante: se la luce
che avvolge la loro anima resterà con loro per
l’eternità così come è ora, e, se rimarrà così, come
potranno riprendere il loro corpo, senza che essa
danneggi la loro vista. Alla domanda della donna le
due corone di beati mostrarono una nuova gioia, con
la danza circolare ed il canto mirabile. Poi risponde
Salomone, la luce più splendente della corona interna: quando riuniranno l’anima al corpo, essi saranno
più graditi a Dio, poiché saranno più perfetti. Di
conseguenza anch’essi avranno una visione più perfetta e più intensa di Dio. Ma lo splendore divino
non li potrà abbagliare, poiché gli organi del corpo
saranno rafforzati per gustare tutto ciò che potrà dilettarli. A questo punto arrivano altri spiriti che si
mettono a danzare intorno alle altre due corone. La
loro luce abbaglia il poeta, che non la può sopportare. Egli allora si rivolgeva Beatrice, che a sua volta
era divenuta più bella e sorridente. E si accorge che
sta salendo a un cielo più alto, il cielo di Marte. Gli
spiriti accolgono si dispongono a croce greca. E
Dante in quella croce vede lampeggiare Cristo, ma
non sa trovare un esempio adeguato per descriverla.
Lungo l’asse orizzontale e quello verticale della
croce si muovevano le luci degli spiriti combattenti,
che scintillavano intensamente quando si congiungevano e passavano oltre. Dagli spiriti della croce si
diffondeva una melodia che lo rapiva, anche se le
parole erano incomprensibili. Capiva soltanto le parole «Risorgi» e «Vinci». Intanto Beatrice si era fatta più bella.
Divina commedia. Paradiso, a cura di Pietro Genesini 103
Canto XV: cielo quinto, Marte; spiriti militanti;
uno spirito scende dalla croce; il trisavolo Cacciaguida degli Alighieri; la famiglia degli Alighieri e
la Firenze antica; la crociata in Terrasanta
L’anima di Cacciaguida accoglie esultante l’arrivo
di Dante. Il poeta si meraviglia e gli chiede chi è.
Cacciaguida dice di essere suo trisavolo, parla della
famiglia degli Alighieri, quindi tesse l’elogio della
Firenze dei suoi tempi, che stava in pace, era sobria
e pudìca: i vestiti non erano più vistosi della persona, la dote delle figlie non superava la misura, le
donne lavoravano al fuso in casa e non erano abbandonate dai mariti che andavano a commerciare in
Francia. Ognuna si occupava dei bambini, ai quali
insegnava a parlare e raccontava le antiche storie dei
troiani, di Fiesole e di Roma. Non esisteva allora la
corruzione politica né la scostumatezza. In tale Firenze nasce Cacciaguida, che con tale nome è battezzato. Poi si mette al servizio dell’imperatore Corrado, che lo fa cavaliere. Con lui va in Terra Santa a
combattere contro gli infedeli per liberare il sepolcro di Cristo. Qui muore come martire della fede e
viene direttamente in paradiso.
Canto XVI: cielo quinto, Marte; spiriti militanti;
Dante chiede della Firenze antica; Cacciaguida parla della sua famiglia; elenca le famiglie più importanti di Firenze; e parla della vita pacifica dei fiorentini
Dante pone a Cacciaguida quattro domande: chi furono i suoi antenati, in quali anni visse la sua giovinezza, com’era la Firenze del suo tempo e quali erano le famiglie più importanti. Cacciaguida risponde
che a) i suoi antenati vennero dalla valle del Po e
che b) è nato 1091 anni dopo l’annunciazione
dell’angelo alla Vergine Maria; quindi c) parla delle
antiche e nobili famiglie che hanno fatto grande la
Firenze antica. Alcune di esse sono solide, altre in
decadenza. Molte avrebbero dato in futuro i loro esponenti migliori. Di esse fa un lungo e puntiglioso
elenco, ricordando in particolare la figura onesta di
Bellincion Berti. d) L’antenato a più riprese accusa
l’inurbamento delle popolazioni vicine di essere la
causa dei conflitti sociali e della corruzione dei costumi. Esse hanno introdotto nuove occupazioni, dal
cambiavalute al commerciante, ed hanno aumentato
di cinque volte la popolazione della città.
Canto XVII: cielo quinto, Marte; spiriti militanti;
Dante chiede spiegazioni sulle profezie; Cacciaguida annuncia l’esilio e la fama futura; la missione affidata da Dio al poeta
Dante chiede a Cacciaguida chiarimenti circa le
profezie che gli sono state fatte all’inferno e in purgatorio sulla sua vita futura. Il trisavolo risponde
senza giri di parole: a Roma, dove si vende tutto il
giorno Cristo, si cerca di mandare il poeta in esilio.
Così egli saprà quant’è amaro mangiare il pane altrui e ricevere l’altrui ospitalità. Ma il dolore più
grande sarà quello di essere esiliato con compagni
malvagi e stupidi, dai quali ben presto si allontanerà, per far parte soltanto con se stesso. Il primo rifugio nell’esilio sarà Bartolomeo della Scala, signore
di Verona e partigiano dell’imperatore. Suo fratello
Cangrande, che ora ha nove anni, farà tra poco cose
che stupiranno anche coloro che ne saranno testimoni. Il poeta però non deve invidiare i suoi concittadini, che l’hanno bandito, perché la sua vita si estenderà con la fama nel futuro molto più in là della
punizione che li colpirà per le loro perfidie. Dante
allora chiede se dovrà dire tutto ciò che ha visto,
che a molti risulterà forte e amaro, oppure se dovrà
essere timido amico del vero, ma allora ha paura di
perdere la fama presso coloro che chiameranno questo tempo antico. Cacciaguida lo esorta a dire tutto
ciò che ha visto, perché in un primo momento sarà
indigesto, ma poi sarà nutrimento vitale per la coscienza. Perciò nell’inferno, nel purgatorio e nel paradiso gli sono state mostrate soltanto le anime famose: soltanto ad esse presta fede l’animo di chi ascolta.
Canto XVIII: cielo quinto, Marte; spiriti militanti;
Beatrice conforta Dante; Cacciaguida indica gli spiriti di Marte; la salita al cielo di Giove; gli spiriti
assumono diverse configurazioni; l’invettiva contro i
papi traviati dal fiorino
Dante pensa all’esilio, seppur temperato dalla gloria
futura. Beatrice allora lo conforta: lei è vicina a Dio, che punisce ogni torto. Dante la guarda e l’affetto
che prova è tale, che si libera di ogni altro desiderio.
La donna gli dice di voltarsi, perché il paradiso non
è soltanto nei suoi occhi. Cacciaguida indica gli altri spiriti della croce, che sentendo il loro nome
lampeggeranno. Nomina Giosuè, Giuda Maccabeo,
Carlo Magno e Orlando, poi Guglielmo d’Orange,
Rinoardo e Goffredo di Buglione, infine Roberto il
Guiscardo. Quindi si ricongiunge alle altre luci e
mostra di saper cantare bene come quei cantori del
cielo. Allora il poeta si volge a Beatrice, che diventa più bella: il cielo di Giove li aveva accolti dentro
di sé. Qui gli spiriti, cantando, assumono diverse
configurazioni e formano ora una “D”, ora una “I”,
ora una “L”. E, diventando una di quelle lettere, si
fermano e tacciono. Alla fine le lettere sono 35 e
formano le parole:
DILIGITE IUSTITIAM
QUI IUDICATIS TERRAM
(Amate la giustizia, o voi, che siete giudici sulla
Terra). Poi altri spiriti scendono sulla cima della
“M” di TERRAM, e lentamente la trasformano nella testa e nel collo di un’aquila. Le altre luci, che
prima apparivano contente di formare il giglio araldico con la “M”, con piccoli movimenti completarono la figura dell’aquila. A questo punto Dante invita il cielo di Giove ad osservare da dove esce il
fumo che oscura il suo raggio e ad adirarsi per gli
acquisti e le vendite che si fanno dentro la Chiesa, 
Divina commedia. Paradiso, a cura di Pietro Genesini 104
che fu costruita con i miracoli e con i martiri. Invita
gli spiriti a pregare per coloro che, sulla Terra, sono
sviati dal cattivo esempio dei papi. E lancia una durissima invettiva contro papa Giovanni XXII, che
scrive decreti soltanto per cancellarli a pagamento.
Egli non pensa a Pietro e a Paolo, che morirono martiri per la Chiesa, perché di gran lunga preferisce
l’immagine di Giovanni Battista, impressa sul fiorino.
Canto XIX: cielo sesto, Giove; spiriti giusti; l’aquila parla a Dante; il poeta ha un antico dubbio;
l’aquila risponde; le due vie della salvezza, la fede e
le buone opere; la condanna dei governanti cristiani
L’aquila dice a Dante che gli spiriti, che la compongono, in vita furono giusti e pii, e lasciarono sulla
Terra un buon ricordo di sé, riconosciuto anche dai
malvagi, perciò ora sono qui nel cielo di Giove. Il
poeta chiede subito che gli risolva un antico dubbio,
che gli spiriti conoscono, vedendolo in Dio. L’aquila
risponde richiamandosi alle Sacre Scritture: Dio
creò le creature, ma restò infinitamente superiore ad
esse. Lucifero lo dimostra: era l’essere più perfetto,
ma per la sua superbia, che lo staccò da Dio, rimase imperfetto e fu precipitato nell’inferno. La vista
umana è finita, non può vedere tutto. Essa penetra
nella giustizia eterna di Dio come l’occhio nel mare.
Dalla riva vede facilmente il fondo, ma in mare aperto non lo vede. Eppure il fondo del mare c’è, ma
lo nasconde alla vista il fatto che è profondo. Dopo
questa premessa l’aquila riferisce e quindi affronta il
dubbio di Dante. Il poeta diceva: “Un uomo nasce
sulle rive dell’Indo e qui nessuno parla di Cristo, né
chi legge né chi scrive. Tutti i suoi desideri e i suoi
gesti sono buoni, per quanto la ragione umana possa
giudicare, ed egli è senza peccato nelle parole come
nelle azioni. Costui muore senza essere stato battezzato e senza aver la fede. Che giustizia è quella che
lo condanna al limbo? Qual è la sua colpa, se non
crede?” L’aquila lo rimprovera: non si può giudicare
a mille miglia di distanza, se la vista non arriva a
una spanna! E ricorda che Dio, che è Sommo Bene,
non si è mai allontanato dal Bene, da Se stesso. E
tutto ciò, che fa conforme alla sua volontà, è giusto:
nessun bene creato la attira a sé, ma è essa, la sua
volontà, che determina il Bene, illuminandolo con la
sua grazia! Ruotando in volo, l’aquila cantava e diceva che, come Dante non comprende le parole che
gli rivolge, così il giudizio eterno di Dio è incomprensibile per i mortali. Quindi afferma che in cielo
non salì mai chi non credette in Cristo, prima o dopo
che fosse crocifisso; e che molti, che gridano “Cristo, Cristo!”, nel giorno del giudizio saranno molto
meno vicini a Lui di chi non lo ha conosciuto. Infine
se la prende con i re cristiani che conoscono la fede
nel vero Dio, ma la ignorano e lancia un’invettiva
durissima contro di essi.

Canto XX: cielo sesto, Giove; spiriti giusti; l’aquila
tace e gli spiriti cantano; gli spiriti della pupilla; anche i pagani si salvano; l’imperatore Traiano e il troiano Rifeo
L’aquila, il simbolo dell’Impero e dei suoi governanti, tace con il becco, le luci diventano più luminose e cominciano altri canti. Poi essa riprende a
parlare. Invita Dante a fissare la sua pupilla, dove
sono le anime più nobili: re David, che trasportò
l’Arca Santa di città in città, poi l’imperatore Traiano, che consolò la vedovella facendole giustizia per
il figlio ucciso, Ezechia, re di Gerusalemme, che aspettò la morte con un atto sincero di penitenza,
l’imperatore Costantino, che, spinto da una buona
intenzione (che però diede un cattivo frutto), portò
le leggi e l’aquila imperiale in Oriente, per cedere
Roma al papa, re Guglielmo il Buono, che è rimpianto dal regno di Napoli e di Sicilia, il troiano Rifeo, che nessuno prevedrebbe salvo. Dante, visibilmente sorpreso, chiede in che modo due pagani possano essersi salvati. Alla sua domanda le anime dei
beati sfavillano di gioia e rispondono: essi non morirono come pagani, ma come cristiani: Rifeo credendo fermamente in Cristo venturo e Traiano credendo
fermamente in Cristo già venuto. Papa Gregorio
Magno pregò per Traiano, l’imperatore ritornò in
vita per breve tempo, credette in Cristo, poi morì e
si salvò. Da vivo Rifeo per la grazia divina pose tutto il suo amore nella giustizia. Perciò Dio gli aprì
gli occhi alla nostra redenzione futura. Egli credette
in essa e da quel momento abbandonò la religione
pagana. La fede, la speranza e la carità gli diedero il
battesimo più di mille anni prima che esso fosse istituito. La volontà di Dio è ben lontana dagli sguardi
dei mortali, che non vedono interamente neanche la
Causa Prima. Quindi il becco dell’aquila invita gli
uomini a non aver fretta a giudicare. Essi, che pur
vedono in Dio, non conoscono ancora tutti gli eletti.
Mentre l’aquila parla, Dante vede le luci di Traiano
e Rifeo che brillano all’unisono come il battere degli occhi.
Canto XXI: cielo settimo, Saturno, spiriti contemplanti; la salita al cielo di Saturno; la scala degli
spiriti contemplanti; un beato si ferma a parlare con
Dante; l’imperscrutabilità dei disegni di Dio; Pier
Damiani parla della sua vita e del suo ordine; condanna i monaci che si sono allontanati dalla regola;
e lancia un’invettiva contro gli ecclesiastici
Beatrice dice che non sorride, altrimenti gli occhi di
Dante sarebbero come colpiti da un fulmine: sono
saliti al settimo cielo, quello di Saturno. Il poeta fissa gli occhi e vede una scala scintillante, che saliva
verso l’alto, tanto che non riusciva a vederne la fine.
Per i gradini scendevano innumerevoli anime sfavillanti. Uno spirito si ferma vicino ad essi, facendosi
più luminoso. Beatrice invita il poeta a parlare.
Dante chiede all’anima perché si è avvicinata e perché in questo cielo tace la musica del paradiso, che
negli altri cieli suona così devota. Lo spirito risponde che essi non cantano per la stessa causa per cui
Beatrice non ha sorriso. Ed egli è sceso giù per i 
Divina commedia. Paradiso, a cura di Pietro Genesini 105
gradini della scala per festeggiarlo, con parole e con
la luce che lo avvolge. Dante capisce che il libero
amore di carità spinge le anime di questo cielo ad
eseguire i disegni di Dio. Ma fa fatica a capire, perché soltanto essa è stata destinata a incontrarlo. La
luce si mette a ruotare intorno a sé, quindi risponde
che egli è illuminato dalla luce di Dio, tanto da vedere Dio. Ma che nemmeno quel serafino, che più
fissa l’occhio in Lui, potrebbe rispondere alla sua
domanda, poiché quel che il poeta chiede si sprofonda a tal punto nell’abisso del giudizio divino, che
nessuna creatura può pensare di raggiungerlo. Se essi, che sono illuminati dalla luce divina, non riescono a capire i disegni di Dio, a maggior ragione è incapace di farlo chi sulla Terra è immerso nell’oscurità. Perciò Dante abbandona la questione e si
limita a domandare umilmente chi fu. Lo spirito risponde che sugli Appennini sorge una cima chiamata
Catria, sotto la quale è consacrato un eremo che di
solito è dedicato al culto di Dio. Qui si dedicò al
servizio di Dio, contento di quella vita contemplativa. Allora quel chiostro mandava molte anime a quei
cieli, ora non lo fa più. In quel luogo fu Pier Damiani, invece fu Pietro Peccatore nel monastero di Nostra Signora a Ravenna, sul mare Adriatico. Gli era
rimasto poco da vivere, quando fu chiamato a indossare il cappello cardinalizio. A questo punto lancia
una durissima invettiva contro gli ecclesiastici: Pietro e Paolo andarono a predicare magri e scalzi,
mangiando il cibo offerto da chi li ospitava. Ora i
moderni pastori vogliono servi che li sorreggano,
tanto sono pesanti, e che alzino loro lo strascico di
dietro. Con i loro mantelli coprono i cavalli, così
che due bestie vanno sotto una pelle. A queste parole numerose anime che scendevano i gradini della
scala vengono intorno alla luce di Pier Damiani e si
fermano, poi lanciano un grido così alto, come un
rumore di tuono, che il poeta non riesce a comprendere.
Canto XXII: cielo settimo, Saturno, spiriti contemplanti; il canto dei beati; Benedetto e il suo ordine;
poi cielo ottavo, Stelle Fisse, spiriti trionfanti;
Dante e Beatrice salgono alla costellazione dei Gemelli; il poeta osserva la Terra e i pianeti
Il poeta è colpito dal canto dei beati. Beatrice gli
dice che, se lo avesse compreso interamente, avrebbe conosciuto la giusta punizione divina contro gli
ecclesiastici corrotti, a cui assisterà prima di morire.
L’anima più luminosa di quegli spiriti si avvicina al
poeta e risponde alla sua muta domanda: è Benedetto da Norcia, è vissuto come eremita, ha fondato
numerosi monasteri, ai quali ha dato la regola Ora et
labora, ed ha cacciato i culti pagani da Montecassino, dove ha posto il centro del suo ordine. Con lui
sono Macario e Romoaldo e gli altri confratelli, che
restarono fedeli alla regola. Il poeta chiede al santo
di vedere il suo vero aspetto. Questi risponde che il
suo desiderio sarà realizzato soltanto nell’ultimo
cielo, a cui lo porta quella scala che ha davanti agli
occhi. Essa è la stessa scala che il patriarca Giacobbe vide in sogno, percorsa da una moltitudine di angeli che la salivano e la scendevano. Poi il monaco
si lamenta della corruzione che ha invaso i suoi monasteri, che sono ormai divenuti spelonche di ladroni, poiché i monaci si preoccupano unicamente delle
rendite del monastero, che invece appartengono ai
poveri. Ma contro di essa interverrà direttamente
Dio. E ritorna alla sua compagnia. Poi Dante e Beatrice iniziano a salire la scala. In un attimo si trovano nella costellazione dei Gemelli, proprio quella
sotto la quale egli è nato. Beatrice lo invita a guardare in basso, per vedere la terra, quella piccola aia
che ci fa tanto feroci. Il poeta guarda la Terra, che
ha un aspetto meschino, e i sette pianeti che girano
intorno ad essa. Poi rivolge gli occhi alla donna.
Canto XXIII: cielo ottavo, Stelle Fisse; spiriti
trionfanti; i beati redenti dal trionfo di Cristo; Dante guarda, ma non sa ricordare; Cristo e Maria salgono al cielo; i beati cantano O Regina del cielo
Beatrice indica a Dante i beati redenti dalla morte e
resurrezione di Cristo. Il poeta vede migliaia di luci,
dominate dalla luce di Cristo, che le supera tutte
con la sua intensità. Poi la donna invita il poeta a
guardarla, perché ora i suoi occhi sono capaci di farlo. Ma il volto di Beatrice è indescrivibile. Quindi
la donna lo invita a guardare Cristo, la Vergine e i
beati. Il poeta ascolta l’invito. Cristo gli appare tutto
sfolgorante. Sotto di Lui sono le schiere dei beati.
Poi Cristo sale all’empìreo. Dante può così fissare
gli occhi sulla Vergine, la cui luce splendeva più di
quella di tutti i beati. Su di essa l’arcangelo Gabriele discende dal cielo sotto forma di corona luminosa
e le circonda il capo, quindi elogia Colei che ha
concepito lo stesso Dio. Sùbito dopo i beati cantano
il nome di Maria. Essa poi sale al cielo seguendo
suo Figlio. I beati allora cantano O Regina del cielo.
Qui in cielo essi stanno ottenendo il premio che si
acquista sulla Terra versando lacrime e disprezzando i beni mondani. Qui, sotto Cristo e con i beati
dell’Antico e Nuovo testamento, Pietro, che tiene le
chiavi del paradiso, trionfa per la vittoria sul peccato.
Canto XXIV: cielo ottavo, Stelle Fisse; spiriti
trionfanti; Beatrice invita gli spiriti a rispondere a
Dante; Pietro esamina Dante sulla fede; la professione di fede del poeta; Pietro è soddisfatto delle
risposte
Beatrice intercede per Dante presso i beati e presso
Pietro, affinché lo esamini nella fede. Lo spirito si
avvicina al poeta danzandogli intorno, poi gli chiede
che cos’è la fede per un cristiano. Dante risponde
che è sostanza delle cose che speriamo ed argomento delle cose che non appaiono ai nostri sensi. Il santo chiede poi chiarimenti: perché essa è sostanza e
argomento. Il poeta risponde: è sostanza (=fondamento) perché su di essa si fondano le cose che speriamo (la resurrezione della carne e la vita eterna); e
argomento (=prova) perché da essa argomentiamo le 
Divina commedia. Paradiso, a cura di Pietro Genesini 106
cose che non appaiono ai nostri sensi. Poi fa ancora
altre domande: se il poeta ha la fede (risposta positiva), dove l’ha attinta (dalle Sacre scritture, ispirate
dallo Spirito Santo) e quali prove dimostrano che la
sua fede è vera (i miracoli fatti dagli apostoli di cui
si parla nei Vangeli e, se non si presta fede ad essi,
il miracolo più grande che il mondo pagano si sia
convertito senza miracoli). Ad ogni domanda il poeta risponde correttamente. Così alla fine dell’esame
il santo si congratula con lui.
Canto XXV: cielo ottavo, Stelle Fisse; spiriti trionfanti; Dante spera che il poema gli permetta di ritornare a Firenze; Giacomo è accolto con gioia da Pietro; Beatrice prega Giacomo di esaminare il poeta
sulla speranza; risponde lei alla prima domanda;
l’arrivo di Giovanni l’evangelista
Dante spera che il poema sacro, al quale han posto
mano cielo e Terra e che lo ha affaticato per molti
anni, vinca la crudeltà che lo chiude fuori di Firenze, così egli cingerà l’alloro poetico sul fonte battesimale. Un altro spirito si avvicina. Beatrice lo presenta: è Giacomo, per cui sulla Terra si va in pellegrinaggio a Santiago de Compostela. Giacomo e
Pietro hanno reciproche manifestazioni di giubilo.
La donna lo prega d’interrogare Dante sulla speranza. La luce di Giacomo esulta, poi chiede che cos’è
la speranza, in quale grado la possiede e da dove gli
è venuta. Beatrice risponde alla prima domanda: la
Chiesa militante non ha nessun altro figlio con più
speranza di Dante, perciò gli è concesso di venire
dall’esilio terreno alla patria celeste prima della
morte. Dante risponde alle altre due domande: a) la
speranza è l’attesa certa della gloria futura in paradiso, che è prodotta dalla grazia divina e dai meriti
acquisiti; b) questa risposta gli è venuta da David,
che nei Salmi cantò la grandezza di Dio, e
dall’Epistola dello stesso Giacomo, che lo ha riempito di quella virtù. Allora l’apostolo gli chiede che
cosa la speranza gli promette. Dante risponde che
l’Antico e il Nuovo Testamento indicano il fine ultimo, la beatitudine eterna, delle anime che Dio si è
fatto amiche. Lo testimoniano sia il profeta Isaia sia
Giovanni l’evangelista, suo fratello, che lo rivelò
nell’Apocalisse. Una voce canta “Sperino in Te” e
tutte le corone di beati rispondono danzando. Poi
una luce si avvicina a quelle di Pietro e Giacomo, e
canta e danza con loro. Beatrice la presenta: è Giovanni l’evangelista, che nell’ultima cena posò il capo sul petto di Cristo e che dalla croce fu scelto per
essere il nuovo figlio di Maria. Dante è abbagliato
dalla luce del nuovo arrivato. Giovanni dice che non
si deve abbagliare: il suo corpo è rimasto sulla Terra
e resterà lì con tutti gli altri, finché il numero dei
beati uguaglierà quello fissato dai decreti di Dio:
sono saliti in cielo con l’anima e il corpo soltanto
Cristo e Maria. Alle parole dell’apostolo le tre luci
fermano la danza e il canto. Il poeta si volta per vedere Beatrice, ma è accecato e non la vede, anche se
è vicino a lei.
Canto XXVI: cielo ottavo, Stelle Fisse; spiriti
trionfanti; Giovanni esamina Dante sulla carità; e
sulle radici della carità; Beatrice gli restituisce la
vista; Dante pone quattro domande ad Adamo; Adamo risponde
La fiamma di Giovanni rassicura Dante: non ha perso la vista, la riacquisterà guardando Beatrice. Poi
lo invita a dirgli verso dove si dirige la sua anima. Il
poeta risponde che la sua anima va verso il Bene
Supremo, Dio, che allieta la corte dei beati, poiché
Egli è il principio e la fine di tutto ciò che l’Amore
di carità gli insegna in modo ora più lieve ora più
forte. L’apostolo allora lo invita a chiarire la risposta e a dire chi indirizzò il suo buon volere verso la
carità. Dante risponde che l’amore di carità si è impresso in lui attraverso argomenti razionali come attraverso l’autorità delle Sacre Scritture, che sono
state ispirate da Dio. E Dio, non appena è compreso,
subito accende amore verso di Sé. Perciò verso Dio,
più che verso altri beni, deve muoversi la mente di
chi comprende quest’argomentazione. Aristotele poi
gli ha mostrato che Dio è il primo amore di tutte le
sostanze eterne. Glielo ha spiegato anche l’autore
dell’Esodo, Dio, che, parlando di sé, dice a Mosè:
“Io ti farò vedere ogni bene”. E glielo spiega lo stesso apostolo, che nel Vangelo parla del mistero
dell’Incarnazione. Giovanni concorda, poi pone
un’altra domanda: se ci sono altri motivi che lo fanno volgere verso Dio-carità. Dante risponde indicandone alcuni: l’esistenza del mondo e la propria
esistenza, la morte di Cristo per la sua salvezza, la
virtù della speranza, la conoscenza delle Sacre
Scritture che lo hanno portato all’amore verso i beni
celesti. Non appena tace, Beatrice e gli altri beati
cantano con grande dolcezza «Santo, santo, santo!»
Poi con lo sguardo la donna guarisce la vista del poeta, che diventa più potente. Dante domanda subito
chi è il quarto lume che si è aggiunto. La donna risponde che è Adamo, il padre di tutte le genti. Il poeta sente l’impulso di porgli quattro domande: quanto tempo è passato da quando Dio lo creò; quanto
tempo rimase nel paradiso terrestre; che cosa sdegnò
Dio; quale lingua egli inventò e poi parlò. Adamo
risponde: a) la causa dell’esilio sulla Terra non fu la
mela che mangiarono, ma l’infrazione dei limiti che
Dio pose loro; b) visse 930 anni, rimase nel limbo
per 4.302 anni [e dall’ascesa al cielo al 1300 sono
passati altri 1.266 anni, per un totale di 6.498 anni];
c) la lingua che egli parlò era già scomparsa prima
della costruzione della Torre di Babele, perché essa
cambia, sotto l’influsso del cielo, a seconda delle
preferenze degli uomini; d) rimase nel paradiso terrestre dalle sei del mattino fino alle tredici, sette
ore.
Canto XXVII: dal cielo delle Stelle Fisse al Primo Mobile; l’inno alla Santissima Trinità; l’invettiva di
Pietro contro la corruzione della Chiesa; l’ascesa
dei beati; la salita al Primo Mobile; Beatrice parla
del cielo nono e condanna la cupidigia degli uomini 
Divina commedia. Paradiso, a cura di Pietro Genesini 107
I beati iniziarono a cantare l’inno alla Santissima
Trinità. Dante è inebriato da ciò che vede e sente:
quella dei beati era la vita completa fatta d’amore e
di pace, che soddisfaceva tutti i desideri. La luce di
Pietro incomincia a farsi più vivace e lancia una durissima invettiva contro la corruzione della Chiesa.
Accusa papa Bonifacio VIII di usurpare il suo posto
e di aver fatto del luogo della sua morte una cloaca
del sangue di lotte fratricide, della puzza della corruzione e dei vizi, perciò il demonio nell’inferno è
soddisfatto. Mentre parla, Pietro cambia colore, seguìto da tutti gli altri spiriti. Poi continua: la Chiesa
non fu nutrita con il sangue dei martiri per essere usata ad accumulare oro, ma per acquistare quella vita beata. Egli e gli altri papi non vollero che il popolo cristiano sedesse in parte a destra e in parte a sinistra dei loro successori; né che le chiavi che gli furono concesse divenissero simbolo su vessilli che
combattessero altri cristiani; né che la sua immagine
comparisse sul sigillo di privilegi venduti e falsificati, che lo fanno spesso arrossire e sfavillare di sdegno. Quindi accusa Giovanni XXII di Cahors e Clemente V di Guascogna di bere il sangue dei martiri
derubando e infangando la Chiesa. Ma egli prevede
che la Provvidenza divina interverrà presto contro
tale corruzione. Quindi invita Dante a dire quello
che egli ha detto, quando tornerà sulla Terra. Poi le
fiammelle degli spiriti trionfanti, che si erano trattenuti qui con Beatrice e il poeta, si mettono a fioccare verso l’alto. Beatrice dice a Dante di guardare
verso il basso, così vedeva quanto aveva ruotato quel
cielo: si erano mossi di 90° ed egli vedeva lo stretto
di Gibilterra. Il poeta guarda poi Beatrice, bella più
che mai. E la virtù, che esce dagli occhi della donna, lo strappa via dall’ottavo cielo e dalla costellazione dei Gemelli e lo spinge nel Primo Mobile, il
cielo più veloce di tutti. Beatrice descrive il cielo
nono, che come tutti gli altri gira intorno alla Terra,
quindi condanna con forza la cupidigia degli uomini. La fede e l’innocenza si ritrovano soltanto nei
fanciulli, poi esse fuggono via, prima dell’adolescenza. La corruzione è tanto estesa, che sulla Terra
non c’è chi governi, perciò l’umana famiglia va fuori strada. Ma in futuro interverrà la Provvidenza, che
stroncherà la corruzione e raddrizzerà il percorso
dell’umanità.
Canto XXVIII: cielo nono, Primo Mobile, cori angelici; la prima visione di Dio; il rapporto tra Dio,
cori angelici e sfere celesti; la gerarchia dei cori angelici; la teoria di Dionigi l’areopagita
Beatrice svela a Dante il vero, che si contrapponeva
alla vita presente dei mortali. Il poeta ricorda però
soltanto di aver guardato nei occhi della donna. Poi
volge gli occhi nel Primo Mobile e vede un punto
(=Dio) che emanava una luce tanto intensa, che per
la sua intensità sono costretti a chiudersi gli occhi
che ne sono colpiti. Intorno a quel punto ruotavano
nove cerchi di fuoco. Il più lontano girava più lentamente e aveva un colore meno intenso. Beatrice
invita Dante ad ammirare quel punto (=Dio), da cui
dipende il cielo e tutta la natura. Nel mondo sensibile però si può vedere che le sfere celesti sono tanto
più perfette quanto più esse sono lontane dalla Terra. Allora il poeta ha un dubbio: come mai modello
e copia non concordano. La donna gli risponde che
nessuno ha mai tentato di rispondere alla domanda e
poi risponde. Le sfere celesti sono grandi o piccole a
seconda della maggiore o minore forza angelica che
le muove. Un maggior bene produce maggiori influssi benefici, e un corpo più grande assorbe più influssi benefici. Il Primo Mobile, che trascina con sé
tutto l’universo, corrisponde al cerchio che più arde
di carità e più conosce Dio. Perciò Dante, se confronta l’intelligenza angelica e non l’ampiezza apparente delle sostanze che appaiono rotonde, vedrà
questa mirabile corrispondenza tra cielo e intelligenza angelica: il cielo più grande ha un’intelligenza angelica ancora più grande e un cielo più piccolo ha un’intelligenza angelica ancora più piccola.
Il poeta è contento della risposta. I cori angelici sfavillano come un ferro che sprizza scintille, ed erano così numerosi da superare mille volte il raddoppio di ogni casella degli scacchi. La donna descrive
la gerarchia degli angeli: i serafini e i cherubini, poi
i troni, quindi le dominazioni, le virtù e le potestà,
poi i principati e gli arcangeli, infine gli angeli. Afferma che Dionigi l’Areopagita descrisse correttamente i cori angelici come ha ora fatto lei. Gregorio
Magno invece si allontanò da lui, ma non appena
vide con i suoi occhi l’errore che aveva fatto cambiò
idea. Sulla Terra nessuno scoprì verità così profonde, perché Dionigi le apprese da Paolo, che le vide
in cielo.
Canto XXIX: cielo nono, Primo Mobile, cori angelici; Beatrice parla degli angeli; la creazione degli
angeli; angeli ribelli e angeli fedeli a Dio; gli errori
sugli angeli nelle università; invettiva contro i predicatori che vendono indulgenze; il numero degli
angeli
Beatrice tace per un momento, guardando fisso nel
punto luminoso, Dio, che aveva vinto gli occhi del
poeta. Poi inizia a rispondere alle sue domande silenziose sugli angeli che aveva visto in Dio. Dio
crea gli angeli per dispiegare il suo amore, li crea
perfetti e li crea nello stesso istante senza distinzione di tempo tra atto creativo e suo effetto. Girolamo
sostiene che gli angeli furono creati prima di diventare intelligenze motrici dei cieli, ma si sbaglia, perché in molti punti le Sacre scritture, che sono ispirate dallo Spirito Santo, dicono diversamente. Quasi
subito una parte degli angeli si ribellò, mentre
l’altra rimase fedele a Dio. La causa della ribellione
fu la superbia di Lucifero. Gli angeli rimasti fedeli
riconobbero umilmente d’essere stati creati da Dio,
perciò la loro visione di Dio fu accresciuta. Nelle
scuole teologiche (=università) si dice che gli angeli
intendono, ricordano e vogliono. Ma ciò è sbagliato,
perché essi fissano continuamente Dio, a cui nulla
rimane nascosto, e non hanno bisogno di ricordare.
Poi Beatrice lancia una durissima invettiva contro i 
Divina commedia. Paradiso, a cura di Pietro Genesini 108
predicatori che forzano le parole delle Sacre Scritture, per mettersi in mostra agli occhi dei fedeli. E
forniscono interpretazioni sottili e fantasiose, piene
di motti e lazzi, che suscitano risate, e dimenticano
il Vangelo. In tal modo i fedeli escono di chiesa nutriti di vento. Cristo non disse ai suoi primi discepoli: “Andate e predicate al mondo ciance!”, ma diede
loro un fondamento veritiero. Ora nei loro cappucci
si annida l’uccello del demonio e il popolo, se lo
vedesse, capirebbe subito quanto valgono poco le
indulgenze in cui tanto confida. Di queste prediche
ingrassa il porco di sant’Antonio abate e molti altri,
che sono ancora più porci, perché hanno concubine e
figli e perché pagano con una moneta che non è stata
coniata (=le false indulgenze).
Canto XXX: cielo decimo, empìreo, la rosa dei beati; la scomparsa dei cori angelici e del punto luminoso; la bellezza di Beatrice; la salita all’empìreo; il
fiume di luce; la candida rosa; il trono vuoto di Arrigo VII di Lussemburgo
Dante vede scomparire i cori angelici e il punto luminoso (=Dio), e ritorna a guardare Beatrice. La
donna è divenuta bella più che mai, così egli pensa
che soltanto il suo creatore possa godere completamente della sua bellezza. Beatrice avverte Dante
che hanno lasciato il Primo Mobile, il cielo più esteso, e che sono entrati nell’empìreo, che è fatto di pura luce. Qui vedrà gli angeli e i beati del paradiso.
La vista del poeta diventa più potente, oltre l’umano, ed egli vede un fiume di luce, in cui entrano ed
escono faville. La donna dice che quel fiume di luce
e gli angeli che vi entrano ed escono sono un’anticipazione della sua beatitudine futura, perché egli
non ha ancora la vista adeguata. Il lungo fiume diviene circolare e il poeta può vedere la rosa dei beati, che riunisce le due corti del cielo, quella degli
angeli e quella dei beati. La rosa è più grande
dell’orbita del Sole ed è costituita da migliaia di
gradinate, occupate da coloro che sono morti e che
sono ritornati in cielo. La sua vista non si smarriva
per l’ampiezza e l’altezza della rosa, ma percepiva
interamente la quantità e la qualità di quella beatitudine. Lì, nell’empìreo, dove Dio governa direttamente, le leggi naturali non hanno alcun valore. Poi
la donna lo conduce nel centro luminoso della rosa e
gli fa notare che i posti sono quasi tutti occupati. In
un seggio vuoto è posta la corona dell’imperatore
Arrigo VII, che verrà a raddrizzare l’Italia, ma sarà
ostacolato dalla cupidigia e dall’ostilità di papa
Clemente V. Questi però resterà papa per poco tempo, perché finirà tra i simoniaci e caccerà in giù Bonifacio VIII.
Canto XXXI: cielo decimo, empìreo, la rosa dei
beati; gli angeli in volo e la rosa dei beati; Dante
contempla la rosa; Bernardo prende il posto di Beatrice; Dante ringrazia Beatrice; Bernardo rivela il
suo compito; Dante guarda la regina del cielo
Dante vede la candida rosa dei beati, salvati dal
sangue di Cristo. Sopra di loro volavano senza interruzione gli angeli. I loro volti erano rossi come la
fiamma viva, le ali erano d’oro e le vesti erano così
bianche che nessuna neve arriva a quel candore. Ma
la loro presenza non impediva di vedere le schiere
dei beati. La gente dell’Antico e del Nuovo testamento aveva il volto e l’amore rivolto verso un’unica direzione, la Trinità divina. Dante è stupefatto
della visione molto più dei barbari che vedevano la
città di Roma. Guarda tutto il paradiso, poi si rivolge alla sua donna per sciogliere alcuni dubbi. Ma, al
suo fianco, non vede Beatrice, bensì un vecchio vestito di bianco come tutti i beati, che dagli occhi e
dalle guance diffondeva una benevola letizia. Chiede allora dov’è Beatrice. Il vecchio risponde che la
donna lo ha chiamato dal suo seggio. E gliela indica. Il poeta si rivolge a Beatrice e la ringrazia perché è scesa nel limbo a chiedere aiuto a Virgilio,
perché l’ha guidato dalla cima del purgatorio fino
alla rosa dei beati e perché lo ha fatto uscire dalla
schiavitù del peccato. Il beato si presenta, è Bernardo di Chiaravalle, e rivela il suo compito: aiutare il
poeta a guardare la luce divina. Ma, per farlo, hanno
bisogno dell’aiuto della Vergine. Quindi lo invita a
guardare la regina del cielo. Il seggio della Vergine
si illumina. Lei sorride. Ma Dante non riesce a descriverne la sua bellezza. Vedendo che il poeta
guarda la Vergine, anche Bernardo rivolge i suoi
occhi a Lei.
Canto XXXII: cielo decimo, empìreo, la rosa dei
beati; Bernardo indica i beati della candida rosa; i
bambini; la condizione dei bambini nel tempo; Dante contempla la Vergine; i grandi personaggi della
candida rosa; Bernardo intercede per Dante
Bernardo inizia subito a svolgere la sua funzione di
guida e indica i beati della candida rosa. Inizia con
coloro che credettero in Cristo venturo: Eva, Rachele accanto a Beatrice, poi Sara, Rebecca, Giuditta, Ruth, che fu la bisnonna di re David, e altre donne ebree. Poi dalla parte opposta indica coloro che
credettero in Cristo venuto: Giovanni Battista, Agostino d’Ippona, Benedetto da Norcia, Francesco
d’Assisi e altri beati. Tra le due schiere ci sono i
bambini, che sono saliti al cielo prima di poter decidere e perciò per merito altrui. Nei primi secoli del
genere umano, per avere la salvezza eterna, con
l’innocenza bastava la fede dei genitori. In séguito
fu necessario che i maschi innocenti acquistassero
meriti con la circoncisione. Ma, quando venne il
tempo della grazia, i bambini non battezzati andarono nel limbo. Poi Dante guarda la Vergine, intorno
alla quale volano gli angeli, in particolare l’arcangelo Gabriele, che le annunciò che sarebbe divenuta
Madre di Dio. Bernardo indica altri beati: Adamo,
alla sua destra Pietro, che ebbe le chiavi del regno
dei cieli, accanto ad Adamo siede Mosè, che guidò
il popolo ebreo nel deserto, di fronte a Pietro siede
Anna, contenta di contemplare la figlia Maria, di
fronte ad Adamo siede Lucia, che mosse Beatrice a 
Divina commedia. Paradiso, a cura di Pietro Genesini 109
correre in suo aiuto nella selva oscura. Quindi Bernardo invita Dante a chiedere l’intercessione della
Vergine e per il poeta rivolge una preghiera a Maria.
Canto XXXIII: cielo decimo, empìreo; la rosa dei
beati; l’invocazione di Bernardo alla Vergine; il desiderio del poeta è esaudito; Dante sprofonda in Dio;
l’inadeguatezza del linguaggio umano; Dio uno e
trino e la doppia natura di Cristo; l’intervento di Dio
e l’estasi
Bernardo si rivolge alla Vergine e, con tutti i santi e
con Beatrice, la implora affinché liberi Dante da
ogni passione terrena, abbia la visione di Dio e conservi sani e santi i suoi affetti dopo tale visione. Gli
occhi di Maria prima si rivolgono a Bernardo, poi si
levano verso Dio e ottengono che la preghiera sia
esaudita. Dante allora volge i suoi occhi verso Dio e
si sprofonda sempre più nella sua luce infinita. La
memoria non può ricordare tutto, ma neanche poco
di ciò che ha visto, perché Dio è ineffabile e le nostre parole e la nostra mente sono troppo limitate per
comprenderlo. Il poeta però cerca ugualmente di esprimere con le parole ciò che ha visto, affinché gli
uomini capiscano quanto Dio è superiore a tutto ciò
che esiste. La sostanza divina gli appare in sé sempre la stessa, semplicissima e immutabile sotto forma
di tre cerchi di tre colori distinti e di uguale ampiezza: il Padre, il Figlio e lo Spirito Santo. Nel secondo cerchio appare come la natura umana e la natura divina di Cristo si uniscano. Ma le forze del poeta non possono andare oltre, se non che la sua mente è colpita da una luce abbagliante, che soddisfa il
suo desiderio di vedere il mistero divino. A questo
punto alla sua fantasia vengono meno le forze, ma
ormai il suo desiderio e la sua volontà sono mossi da
Dio, l’amore che muove il Sole e le altre stelle.