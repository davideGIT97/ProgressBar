
Canto I
Per correr miglior acque alza le vele
omai la navicella del mio ingegno,
che lascia dietro a sé mar sì crudele;
1
e canterò di quel secondo regno
dove l’umano spirito si purga
e di salire al ciel diventa degno.
4
Ma qui la morta poesì resurga,
o sante Muse, poi che vostro sono;
e qui Caliopè alquanto surga,
7
seguitando il mio canto con quel suono
di cui le Piche misere sentiro
lo colpo tal, che disperar perdono.
10
Dolce color d’oriental zaffiro,
che s’accoglieva nel sereno aspetto
del mezzo, puro infino al primo giro,
13
a li occhi miei ricominciò diletto,
tosto ch’io usci’ fuor de l’aura morta
che m’avea contristati li occhi e ‘l petto.
16
Lo bel pianeto che d’amar conforta
faceva tutto rider l’oriente,
velando i Pesci ch’erano in sua scorta.
19
I’ mi volsi a man destra, e puosi mente
a l’altro polo, e vidi quattro stelle
non viste mai fuor ch’a la prima gente.
22
Goder pareva ‘l ciel di lor fiammelle:
oh settentrional vedovo sito,
poi che privato se’ di mirar quelle!
25
Com’io da loro sguardo fui partito,
un poco me volgendo a l ‘altro polo,
là onde il Carro già era sparito,
28
vidi presso di me un veglio solo,
degno di tanta reverenza in vista,
che più non dee a padre alcun figliuolo.
31
Lunga la barba e di pel bianco mista
portava, a’ suoi capelli simigliante,
de’ quai cadeva al petto doppia lista.
34
Li raggi de le quattro luci sante
fregiavan sì la sua faccia di lume,
ch’i’ ‘l vedea come ‘l sol fosse davante.
37
“Chi siete voi che contro al cieco
fiume
fuggita avete la pregione etterna?”,
diss’el, movendo quelle oneste piume.
40
“Chi v’ha guidati, o che vi fu lucerna,
uscendo fuor de la profonda notte
che sempre nera fa la valle inferna?
43
Son le leggi d’abisso così rotte?
o è mutato in ciel novo consiglio,
che, dannati, venite a le mie grotte?”.
46
Lo duca mio allor mi diè di piglio,
e con parole e con mani e con cenni
reverenti mi fé le gambe e ‘l ciglio.
49
Poscia rispuose lui: “Da me non venni:
donna scese del ciel, per li cui prieghi
de la mia compagnia costui sovvenni.
52
Ma da ch’è tuo voler che più si spieghi
di nostra condizion com’ell’è vera,
esser non puote il mio che a te si nieghi.
55
Questi non vide mai l’ultima sera;
ma per la sua follia le fu sì presso,
che molto poco tempo a volger era.
58
1. Per correre acque migliori, la navicella del mio
ingegno alza ormai le vele e lascia dietro di sé un
mare così crudele. 4. Ora canterò di quel secondo
regno, dove lo spirito umano si purga e diventa degno di salire al cielo. 7. Qui però la poesia, che ha
cantato i morti [alla grazia divina], risorga, o sante
muse, poiché sono vostro. Qui Callìope si alzi un po’
in piedi, 10. per accompagnare il mio canto con
quella musica, di cui le misere Pièridi sentirono
talmente la superiorità, che disperarono di sottrarsi
alla vendetta [della dea]. 13. Un dolce colore di
zaffìro orientale, che avvolgeva l’aria serena e pura
sino all’orizzonte, 16. tornò ad allietare i miei occhi, non appena uscii fuori dell’aria morta, che mi
aveva rattristato gli occhi ed il petto. 19. Il bel pianeta (=Venere), che spinge ad amare, faceva sorridere tutto l’oriente, velando i Pesci (=la costellazione), che lo scortavano. 22. Io mi volsi a destra e
guardai l’altro polo (=antartico) e vidi quattro stelle
(=prudenza, giustizia, fortezza, temperanza), che
non furono mai viste, se non dai primi uomini
(=Adamo ed Eva). 25. Il cielo appariva godere della
loro luce intensa: oh, povero emisfero settentrionale,
che non puoi mirarle! 28. Quando distolsi lo sguardo
da loro, rivolgendomi un po’ verso l’altro polo
(=artico), là dove il Carro (=l’Orsa Maggiore) era
già scomparso, 31. vidi presso di me un vecchio tutto solo (=Catone di Utica), degno di tanta riverenza
a vederlo, che nessun figlio ne deve di più al padre.
34. Portava la barba lunga e brizzolata, simile ai
suoi capelli, due ciocche dei quali cadevano sul petto. 37. I raggi delle quattro sante stelle gli illuminavano così la sua faccia di luce, che io lo vedevo come se il sole gli stesse davanti. 40. «Chi siete voi,
che risalendo il corso del ruscelletto sotterraneo siete fuggiti dalla prigione eterna?» egli disse, muovendo la barba veneranda. 43. «Chi vi ha guidati o
che cosa vi fece luce, uscendo fuori della notte profonda, che fa sempre nera la valle dell’inferno? 46.
Le leggi dell’abisso sono state dunque infrante? Oppure in cielo è stato fatto un nuovo decreto, che,
dannati, vi permette di venire alle mie rocce?» 49.
Allora la mia guida mi afferrò e con parole, con mani e con cenni mi fece piegare le ginocchia e chinare
il capo in segno di riverenza. 52. Poi rispose: «Non
venni di mia iniziativa: una donna (=Beatrice) scese
dal cielo e mi pregò di aiutare costui con la mia presenza. Ma, poiché tu vuoi che spieghiamo qual è la
nostra vera condizione, non posso certamente negarti
la risposta. 58. Costui non vide mai l’ultima sera,
ma per sua follia le fu così vicino, che quasi vi era
arrivato. 
Divina commedia. Purgatorio, a cura di P. Genesini 5
Sì com’io dissi, fui mandato ad esso
per lui campare; e non lì era altra via
che questa per la quale i’ mi son messo.
61
Mostrata ho lui tutta la gente ria;
e ora intendo mostrar quelli spirti
che purgan sé sotto la tua balìa.
64
Com’io l’ho tratto, saria lungo a dirti;
de l’alto scende virtù che m’aiuta
conducerlo a vederti e a udirti.
67
Or ti piaccia gradir la sua venuta:
libertà va cercando, ch’è sì cara,
come sa chi per lei vita rifiuta.
70
Tu ‘l sai, ché non ti fu per lei amara
in Utica la morte, ove lasciasti
la vesta ch’al gran dì sarà sì chiara.
73
Non son li editti etterni per noi guasti,
ché questi vive, e Minòs me non lega;
ma son del cerchio ove son li occhi casti
76
di Marzia tua, che ‘n vista ancor ti
priega,
o santo petto, che per tua la tegni:
per lo suo amore adunque a noi ti piega.
79
Lasciane andar per li tuoi sette regni;
grazie riporterò di te a lei,
se d’esser mentovato là giù degni”.
82
“Marzia piacque tanto a li occhi miei
mentre ch’i’ fu’ di là”, diss’elli allora,
“che quante grazie volse da me, fei.
85
Or che di là dal mal fiume dimora,
più muover non mi può, per quella legge
che fatta fu quando me n’usci’ fora.
88
Ma se donna del ciel ti muove e regge,
come tu di’, non c’è mestier lusinghe:
bastisi ben che per lei mi richegge.
91
Va dunque, e fa che tu costui ricinghe
d’un giunco schietto e che li lavi ‘l viso,
sì ch’ogne sucidume quindi stinghe;
94
ché non si converria, l’occhio sorpriso
d’alcuna nebbia, andar dinanzi al primo
ministro, ch’è di quei di paradiso.
97
Questa isoletta intorno ad imo ad imo,
là giù colà dove la batte l’onda,
porta di giunchi sovra ‘l molle limo;
100
null’altra pianta che facesse fronda
o indurasse, vi puote aver vita,
però ch’a le percosse non seconda.
103
Poscia non sia di qua vostra reddita;
lo sol vi mosterrà, che surge omai,
prendere il monte a più lieve salita”.
106
Così sparì; e io sù mi levai
sanza parlare, e tutto mi ritrassi
al duca mio, e li occhi a lui drizzai.
109
El cominciò: “Figliuol, segui i miei passi:
volgianci in dietro, ché di qua dichina
questa pianura a’ suoi termini bassi”.
112
L’alba vinceva l’ora mattutina
che fuggia innanzi, sì che di lontano
conobbi il tremolar de la marina.
115
Noi andavam per lo solingo piano
com’om che torna a la perduta strada,
che ‘nfino ad essa li pare ire in vano.
118
61. Così, come dissi, fui mandato a lui per salvarlo,
e non c’era altra via che questa, per la quale mi son
messo. 64. Gli ho mostrata tutta la gente malvagia
ed ora intendo mostrargli quegli spiriti, che si purificano sotto la tua autorità. 67. Sarebbe troppo lungo
dirti come l’ho condotto fin qui. Dal cielo scende
una forza, che mi aiuta a condurlo, per vederti e per
udirti. 70. Ora ti prego di gradire la sua venuta: va
cercando la libertà [dell’anima], che è così preziosa,
come sa chi rifiuta la vita per essa. 73. Tu lo sai bene, perché per essa non ti fu amara la morte in Utica,
dove lasciasti il corpo, che nel gran giorno [della resurrezione dei morti e del giudizio finale] sarà così
luminoso. 76. Gli editti eterni non sono stati violati
da noi, perché costui è ancora vivo ed io non sono
sotto la giurisdizione di Minosse, ma sono del cerchio (=il limbo), dove sono gli occhi casti 79. della
tua Marzia, o santo petto, che nell’aspetto (=con il
comportamento) ti prega ancora di considerarla tua
sposa. Per l’amore, che ella ti porta, piègati al nostro
desiderio 82. e làsciaci andare per i tuoi sette regni.
Io parlerò di te a lei, se vuoi esser ricordato laggiù».
85. «Marzia piacque tanto ai miei occhi, mentre vissi» egli allora disse, «che feci quanto di gradito volle da me. 88. Ora, che dimora di là dal mal fiume
(=l’Acherónte), non mi può più commuovere, per
quella legge [divina] che fu fatta quando uscii fuori
[del limbo]. 91. Ma, se una donna del cielo ti fa andare e ti guida, come tu dici, non occorre che tu mi
lusinghi. Basta che tu mi chieda in nome di lei. 94.
Va’ dunque, e fa’ in modo di cingere [i fianchi di]
costui con un giunco liscio e di lavargli il viso, per
togliergli ogni sudiciume, 97. perché non sarebbe
conveniente andare con l’occhio velato da una qualche nebbia davanti al primo ministro [di Dio che incontrerete] (=l’angelo nocchiero del purgatorio), che
è di quelli del paradiso. 100. Quest’isoletta produce
giunchi sopra il molle limo, tutt’intorno, proprio
sull’orlo della spiaggia, là dove l’onda la batte: 103.
Nessun’altra pianta, che mettesse rami o che sviluppasse il fusto, può vivere qui, perché non asseconda i
colpi dei flutti. 106. Poi non ritornate di qui: il sole,
che ormai sorge, vi farà vedere da che parte avviarvi
sul monte per una salita più agevole.» 109. Così
sparì. Io mi alzai senza parlare, mi strinsi tutto alla
mia guida e volsi gli occhi a lei. 112. Virgilio cominciò a dire: «O figlio, segui i miei passi: ci voltiamo indietro, perché da questa parte la pianura declina verso il mare». 115. L’alba vinceva l’ultima
ora della notte, che le fuggiva davanti, così che di
lontano conobbi il tremolare della marina. 118. Noi
andammo per la piana solitaria come chi ritorna sulla strada perduta e che fino ad essa (=finché non
l’ha ritrovata) pensa di camminare invano. 
Divina commedia. Purgatorio, a cura di P. Genesini 6
Quando noi fummo là ‘ve la rugiada
pugna col sole, per essere in parte
dove, ad orezza, poco si dirada,
121
ambo le mani in su l’erbetta sparte
soavemente ‘l mio maestro pose:
ond’io, che fui accorto di sua arte,
124
porsi ver’ lui le guance lagrimose:
ivi mi fece tutto discoverto
quel color che l’inferno mi nascose.
127
Venimmo poi in sul lito diserto,
che mai non vide navicar sue acque
omo, che di tornar sia poscia esperto.
130
Quivi mi cinse sì com’altrui piacque:
oh maraviglia! ché qual elli scelse
l’umile pianta, cotal si rinacque
133
subitamente là onde l’avelse. 136
121. Quando noi fummo là dove la rugiada combatte [più a lungo] con il [calore del] sole, poiché si
trova in un luogo in cui a causa della brezza evapora
[più] lentamente, 124. il mio maestro pose delicatamente le mani aperte nell’erba, perciò io, che
compresi la sua intenzione, 127. gli porsi le guance
bagnate di lacrime. Lì mi scoperse completamente
quel colorito, che la caligine infernale aveva nascosto. 130. Poi venimmo sulla spiaggia deserta, che
non vide mai alcun navigante sperimentare la via
del ritorno. 133. Qui mi cinse [i fianchi], come ad
altri (=Catone) piacque. Oh meraviglia!, l’umile
pianta rinacque sùbito, completamente uguale, là
dove l’aveva strappata.
I personaggi
Callìope è una delle nove muse, protettrici delle arti. Era la musa del canto. Con le altre muse e con il
dio Apollo abitava il Parnàso, un monte della Grecia.
La Pièridi erano le nove figlie di Pierio, re della
Macedonia. Sfidano le muse ad una gara di canto.
Callìope, a nome di tutte le muse, gareggia con esse
e le sconfigge. Per vendetta le trasforma in gazze
(piche), un animale dal canto stridulo e monotono.
La fonte di Dante è Ovidio, Metam. V, 294-678.
Minosse è il mitico re di Creta che gli antichi avevano trasformato nel giudice dei morti. Dante ne recepisce la figura e la funzione, inserendole in un
contesto cristiano (If V, 1-15).
Marco Porcio Catone (95-46 a.C.), detto l’Uticense, è partigiano di Cneo Pompeo. Combatte strenuamente contro C. Giulio Cesare, che considera un tiranno, in difesa delle libertà repubblicane. Per non
cadere nelle sue mani, si suicida. Dante lo trasforma
nel severo guardiano del purgatorio.
Beatrice di Folco Portinari (1265-1290), che va
sposa a Simone de’ Bardi, è la donna a cui Dante
dedica la Vita nova (1292-93), una specie di diario
in cui il poeta parla del suo rinnovamento spirituale
provocato dall’amore verso di lei. Dopo la morte
della donna Dante ha una crisi spirituale, da cui
l’amico Guido Cavalcanti cerca di farlo uscire. Nel
poema diventa il simbolo della fede e della teologia,
perciò essa, non più Virgilio, sarà destinata a guidare il poeta nel viaggio attraverso il paradiso.
Publio Virgilio Marone (Andes, presso Mantova, 70
a.C.-Brindisi 19 a.C.) appartiene ad una famiglia di
agiati proprietari terrieri. Studia a Cremona e a Milano e si perfeziona a Roma. Vive a Napoli. Compone le Bucoliche e le Georgiche. La sua opera
maggiore è l’Eneide, dove canta Roma e l’Impero
instaurato da Ottaviano Augusto. Nel Medio Evo è
uno dei pochi poeti classici conosciuti ed è anche
considerato un profeta (avrebbe preannunciato la
venuta di Gesù Cristo, in realtà stava celebrando la
nascita di Ottaviano, il futuro imperatore) e un mago. Dante lo sceglie come guida per l’inferno e il
purgatorio, e lo fa diventare il simbolo dell’umanità
pagana e della ragione umana insoddisfatta, che cerca la salvezza ma che non può trovarla, perché non
ha ricevuto il battesimo, in quanto vissuta prima della venuta di Cristo.
Commento
1. Catone è il severo guardiano del purgatorio, che
in vita aveva sacrificato se stesso in nome della libertà politica ed ora continua ad essere coerente
con se stesso sacrificando gli affetti familiari: Marzia gli piacque quando era sulla terra, perciò egli
cercò sempre di farla contenta; ma ora non lo può
più commuovere, a causa della legge divina che fu
fatta dopo che egli uscì dal limbo. Dopo la resurrezione Gesù Cristo discese nel limbo per portare in
paradiso i patriarchi e gli uomini che per qualche
motivo meritavano il cielo, tra cui Catone. Da quel
momento per legge divina nessuno uscì più dal limbo.
2. Catone è messo a guardia del purgatorio non ostante si sia suicidato. Il motivo è comprensibile: si è
suicidato non per motivi egoistici, ma per ribadire il
valore della libertà. Lo indica espressamente Virgilio, quando dice che Dante «Libertà va cercando,
ch’è sì cara, Come sa chi per lei rifiuta vita. Tu ‘l
sai, ché non ti fu per lei amara In Utica la morte, ove
lasciasti La veste ch’al gran dì sarà chiara» (vv. 71-
75). Dante è quindi il nuovo Catone, che cerca la libertà, ora spirituale, come Catone aveva cercato la
libertà politica.
2.1. Il suicidio di Catone non è giudicato come un
fatto isolato. Ciò sarebbe stato completamente scorretto e porterebbe a conclusioni scorrette. È giudicato nel contesto dei fatti che hanno portato a quella
conclusione: è il contesto che gli dà senso, cioè che
permette d’interpretare correttamente l’azione; ed è
il contesto che ne permette la corretta valutazione.
La teorizzazione dell’importanza fondamentale del
contesto si trova in Pd II, 49-148: la spiegazione
delle macchie lunare si trova inserendo il fatto nel
contesto dell’intero universo.
3. Dante apprezza Catone perché è morto combattendo contro Giulio Cesare in difesa delle libertà repubblicane. Altrove però il poeta fa di Cesare l’iniziatore dell’Impero (Pd VI, 54-72); e, comunque, ritiene che l’uomo abbia bisogno dell’Impero come
guida terrena. In altre parole sembra che egli da una 
Divina commedia. Purgatorio, a cura di P. Genesini 7
parte apprezzi il comportamento di Catone che si
oppone a Cesare e quindi all’Impero, dall’altra difenda strenuamente Cesare e con lui l’Impero (egli
anzi anticipa a Cesare l’inizio dell’Impero). E ciò è
contraddittorio. Si può superare la contraddizione
dicendo che Catone si sacrifica in nome della libertà
politica, a prescindere dall’avversario – in questo
caso l’Impero – che combatte e che considera fonte
di oppressione. Si potrebbe anche sostenere che Catone si sbaglia nel vedere l’Impero fonte di oppressione; o anche che l’Impero, come lo sta attuando
Cesare, è effettiva fonte di oppressione. Ma, al di là
del fatto che il poeta non è tenuto a rispettare rigidamente la logica e può fare quasi quello che vuole, ci
sembra preferibile un’altra tesi: egli sa che la realtà
è molto più complessa di quel che si vorrebbe, che
l’uomo ha una conoscenza superficiale di essa e che
soltanto Dio sa come i valori di Catone e quelli di
Cesare riescano a conciliarsi; e, ancora, sa che esiste
il punto di vista (e le motivazioni) di Catone e quello di Cesare, e che è difficile decidere quale dei due
sia più solido.
3.1. E poi il poeta non vuole dire sempre la sua opinione: ciò sarebbe noioso ed appiattirebbe i problemi. È più ricco e più stimolante riportare, adoperare e rispettare le opinioni altrui. I fatti poi – e questa è la sua pratica costante fin dai primi canti
dell’Inferno – si possono sempre valutare da più
punti di vista, ugualmente importanti e ugualmente
legittimi: egli condanna Francesca come credente e
come cittadino, la comprende come uomo (If V);
condanna Farinata degli Uberti e Brunetto Latini (If
X e XV), ma apprezza l’impegno politico del primo
e la grandezza dell’insegnamento del secondo; condanna Ulisse come fraudolento (If XXVI), ma lo
ammira per il suo amore verso la conoscenza. Con i
lettori è molto spesso primus inter pares.
4. Catone ha perso la sua umanità, per divenire la
legge, severa ed implacabile, che gli uomini devono
costantemente rispettare. In compenso ha il dono di
poter comparire e sparire, e quello di essere onniveggente. Tra poco Dante e Virgilio con una schiera
di anime appena arrivate ascoltano il musico Casella
che intona una canzone del poeta. Catone appare e
invita le anime a non indugiare e ad andare a purificarsi (Pg II, 120-123). Egli è duro e arcigno come la
legge che fa rispettare. Alla fine del Purgatorio un
altro personaggio ha le stesse caratteristiche: Beatrice, che rimprovera duramente il poeta di avere abbandonato lei e la via del bene (Pg XXX, 55-57, 72-
75, 103-145).
5. Dante vede quattro stelle che indicano le quattro
virtù cardinali (prudenza, giustizia, fortezza e temperanza). Esse non furono mai viste, se non dai primi
uomini – Adamo ed Eva –, quand’erano nel paradiso
terrestre (vv. 22-24). Egli si lamenta che le quattro
stelle sono assenti nel nostro emisfero, immerso nella
corruzione (l’altro emisfero però è disabitato...). Esse illuminano il volto di Catone come la luce della
rivelazione e della grazia illuminano l’uomo. Da
parte sua Catone è il simbolo dell’uomo che le realizza nel massimo grado concesso alla condizione
umana. E questa perfezione gli permette di abbandonare la sua vita pagana (e all’uomo i valori della
vita mondana) e di aprirsi alla fede, alla rivelazione
e quindi di percorrere la strada che lo porta fino a
Dio.
6. Appena esce dal budello infernale, Dante vede
quattro stelle che non furono mai viste, se non dai
primi uomini) (vv. 22-24). Ma in cielo era anche
Venere, il bel pianeta che spinge ad amare e la costellazione dei Pesci (vv. 19-21). Dante è sempre
attento alla volta celeste, che descrive costantemente nei momenti cruciali del suo viaggio, come ad esempio quando si perde nella selva oscura: «Era il
primo mattino ed il sole primaverile saliva in cielo
con le stelle dell’Ariete, che lo accompagnavano
quando l’amore di Dio fece muovere per la prima
volta quelle cose belle. L’ora del giorno e la dolce
stagione mi facevano ben sperare di [aver la meglio
su] quella fiera (=la lonza) dalla pelle variegata» (If
I, 37-43). I motivi sono due, e sono collegati: a)
l’uomo tradizionale della società agricola aveva
tempo libero durante la stagione fredda e rivolgeva
gli occhi al cielo, nella speranza di poter prevedere
l’andamento del raccolto, così impara a conoscere
minuziosamente la volta celeste; e b) nella natura
come nell’universo l’uomo medioevale cercava i segni della presenza di Dio, in questo caso le stelle indicano e ricordano al credente le virtù cardinali.
D’altra parte l’uomo tradizionale più che guardare il
cielo non poteva fare. O meglio non poteva immaginare che la tecnologia e il potere umano si sarebbero
sviluppati in modo tale da minacciare la stessa natura. Viveva inserito nel ciclo delle stagioni e pensava
che la storia umana fosse storia di decadenza, non di
progresso.
7. Il poeta descrive uno dei paesaggi più belli della
Divina commedia: è l’ultima ora della notte, quando nelle chiese e nei conventi si suona per la preghiera del mattutino, e tra poco sarà l’alba; la rugiada ricopre l’erba e resiste ai raggi del sole; ed egli scorge in lontananza il tremolare delle onde del
mare (vv. 115-117). Un tale paesaggio induce a
pensare che la giornata sarà piena di soddisfazioni. I
versi hanno due caratteristiche: a) sono onomatopeici; e b) riescono in tal modo a provocare nel lettore
una reazione e a fargli provare una emozione specifica. In questo caso un’emozione di nostalgia (il viaggio è stato tremendo, ma anche interessante e proficuo per il futuro), di speranza nelle soddisfazioni
che si aprono in futuro, di gioia contenuta (l’inferno
è passato ed ora si apre la strada del purgatorio, cioè
della pena che purifica, ma poi ci sarà la gioia del
paradiso). Il poeta ormai ha imparato a comunicare
al di là delle parole. Nella prima cantica ha posto le
basi per manipolare le reazioni, i pensieri, la memoria del lettore. E ne è consapevole. Il lettore ha la
sensazione di provare gli stessi sentimenti e le stesse emozioni che all’alba e su quella spiaggia provano Dante e Virgilio, che stanno iniziando la seconda
parte del viaggio. Nel Paradiso il poeta diventa poi
consapevole (e lo dice chiaramente) che nemmeno
con il suo aiuto il lettore riuscirà a seguirlo nel viaggio che sta continuando (Pd II, 1-15). E purtroppo
ha ragione: il Purgatorio e soprattutto il Paradiso
Divina commedia. Purgatorio, a cura di P. Genesini 8
sono troppo difficili, per essere capiti ed apprezzati;
perciò non hanno mai avuto il successo dell’Inferno.
I lettori non possono seguirlo. Non hanno mangiato a
sufficienza il pane degli angeli. E neanche i critici.
7.1. «Il tremolar della marina» e tutta la terzina (vv.
115-117) possono essere definiti «versi imitativi»,
poiché riescono a dare la sensazione fisica, visiva e
uditiva delle onde del mare in placido movimento.
Il poeta riesce a scrivere una terzina onomatopeica
non soltanto del suono, ma anche della vista.
Leggendoli, però il lettore è coinvolto dal paesaggio
mattutino e inspiegabilmente si apre alla gioia e ad
una trepida speranza: il giorno non sarà un cattivo
giorno. Il poeta riesce ad attivare e a far risuonare la
mente, l’animo e la memoria del lettore.
7.2. Altri paesaggi suggestivi sono: il giorno che se
ne andava e che portava il riposo a tutti gli esseri viventi (If II, 1-3), le fiamme che cadono come la neve
in montagna quando non c’è vento (If XIV, 28-30),
le fiammelle che riempiono e rendono tutta splendente l’ottava bolgia (If XXVI, 25-33), il fenomeno
delle stelle cadenti (Pg V, 37-39), l’ora del tramonto (Pg VIII, 1-6), un’altra caduta di stelle (Pd XV,
13-18). Anche in questo caso i versi riescono a provocare nel lettore l’emozione che il poeta ha previsto e che ha voluto fargli provare.
8. Il poeta fa una delle osservazioni psicologiche più
penetranti della Divina commedia: «Noi andavam
per lo solingo piano Com’om che torna a la perduta
strada…» (vv. 118-120). Un’altra si trova in Pg II,
10-12: «Noi eravam lunghesso mare ancora, Come
gente che pensa a suo cammino, Che va col cuore e
col corpo dimora».
9. Alla comparsa di Catone Virgilio invita Dante a
piegare le ginocchia e a chinare il capo in segno di
riverenza (vv. 49-51). Questo è uno dei tanti momenti della ritualità religiosa, che caratterizza il
purgatorio. Questi atteggiamenti sono completamente assenti nell’inferno, dove non hanno motivo di esserci, e ridotti nel paradiso, dove il poeta ha superato i limiti che lo legano alla condizione umana.
Essi sono particolarmente numerosi nel purgatorio,
perché il purgatorio è più vicino degli altri due regni
alla condizione umana: le anime devono percorrere
ancora una parte del loro cammino, prima di arrivare
al cielo. E l’espiazione dei loro peccati, che le rende
meritevoli del cielo, è dolorosa. Due momenti significativi di questa ritualità sono la tentazione del serpente (Pg VIII, 94-108) e il carro mistico che trasporta Beatrice (Pg XXX, 1-21).
10. Dante e Virgilio giungono infine «in sul lito
diserto, Che mai non vide navicar sue acque omo,
Che di tornar sia poscia esperto» (vv. 130-132). Il
poeta ribadisce che egli è il primo e l’unico in assoluto che ritornerà dalle spiagge del purgatorio (Enea
è andato negli inferi; san Paolo fino al terzo cielo)
(significato generico di navicar) e ricorda al lettore
che altri, Ulisse (If XXVI), ha cercato di approdare
sulla spiaggia del purgatorio, ma senza risultato (significato specifico di navicar). Così mette alla prova la memoria del lettore e lo costringe a ricordare
un episodio precedente del poema (If XXVI).
L’aggressione al lettore – questa è una delle tante
disperse per il poema – si attua anche in questi modi
espliciti. Da parte sua il lettore, se non ricorda, va a
vedere il passo indicato. In ogni caso rafforza il ricordo di ciò che ha letto. Repetita juvant! vale anche per coloro che dovevano costantemente affidarsi
alla memoria, non avendo altri mezzi a buon mercato, per ricordare. La stampa appare soltanto a metà
Quattrocento.
10.1. Altri richiami a canti precedenti sono: Bonconte da Montefeltro (Pg V) che rimanda al padre
Guido che si è dannato (If XXVII); il feroce Brigata
(Pg VI) che rimanda allo stesso Brigata e al conte
Ugolino della Gherardesca, fatti morir di fame (If
XXXIII).
11. Per ordine di Catone Virgilio lava con la rugiada le guance di Dante sporche di caligine e ne cinge
i fianchi con un giunco (vv. 95-105). L’atto purificatorio toglie i residui del peccato e prepara al viaggio attraverso il purgatorio. Il giunco è simbolo
dell’umiltà e della perseveranza che non vuole mettersi in mostra; ma è anche simbolo della rinascita
spirituale, che sta avvenendo nel poeta. La strada da
percorrere però è ancora lunga. Alla fine del viaggio
in purgatorio c’è un altro rito di purificazione, che si
riallaccia organicamente a questo: la doppia immersione nel fiume Letè, che fa dimenticare i peccati
commessi (Pg XXXI, 91-105) e nel fiume Eunoè,
che fa ricordare le buone azioni compiute (Pg
XXXIII, 124-135).
12. Il canto rimanda alla spiaggia deserta e solitaria
di If I, ma l’atmosfera ora è completamente diversa
e si apre alla speranza. Per di più c’è anche la figura
di Catone, che per certi aspetti rimanda alla figura
di Caronte (If III).
13. Il canto è tranquillo, ma pone le basi all’intera
cantica: a) il nero del peccato e dell’inferno sono sostituiti dai colori verdeggianti della speranza che le
pene del purgatorio sono momentanee e che poi ci
sarà la gioia del paradiso; b) la salvezza si raggiunge
percorrendo la via dell’espiazione e della ritualità
religiosa; e c) ormai il peggio è passato e si può procedere sicuri di aver superato le prove più difficili e
di raggiungere la meta. Virgilio invita Dante a piegare le ginocchia e a chinare il capo in segno di riverenza (vv. 49-51); poi con la rugiada gli laverà le
guance dal sudiciume infernale (vv. 133-136). Anche nei canti successivi farà la stessa cosa, perché il
poeta si deve adattare al rito (Pg II, 25-30) o perché
il rito impone un certo atteggiamento (Pg VIII, 22-
39, 94-108). La tranquilla e sicura ritualità religiosa
prende il posto della paura provocata dalle visioni
infernali.
La struttura del canto è semplice: 1) il poeta si rivolge alle muse, per cantare adeguatamente il purgatorio; 2) Dante e Virgilio incontrano Catone l’Uticense; 3) Virgilio spiega che non sono fuggiti dall’inferno, ma che per volere del cielo sta accompagnando Dante, che è ancora vivo, nei tre regni dell’oltretomba; 4) Catone lo invita a pulire il volto di
Dante dalla caligine infernale e a cingergli i fianchi
con un giunco; 5) i due poeti si avviano sulla spiaggia e Virgilio esegue l’ordine di Catone.
Divina commedia. Purgatorio, a cura di P. Genesini 9
Canto II
Già era ‘l sole a l’orizzonte giunto
lo cui meridian cerchio coverchia
Ierusalèm col suo più alto punto;
1
e la notte, che opposita a lui cerchia,
uscia di Gange fuor con le Bilance,
che le caggion di man quando soverchia;
4
sì che le bianche e le vermiglie guance,
là dov’i’ era, de la bella Aurora
per troppa etate divenivan rance.
7
Noi eravam lunghesso mare ancora,
come gente che pensa a suo cammino,
che va col cuore e col corpo dimora.
10
Ed ecco, qual, sorpreso dal mattino,
per li grossi vapor Marte rosseggia
giù nel ponente sovra ‘l suol marino,
13
cotal m’apparve, s’io ancor lo veggia,
un lume per lo mar venir sì ratto,
che ‘l muover suo nessun volar pareggia.
16
Dal qual com’io un poco ebbi ritratto
l’occhio per domandar lo duca mio,
rividil più lucente e maggior fatto.
19
Poi d’ogne lato ad esso m’appario
un non sapeva che bianco, e di sotto
a poco a poco un altro a lui uscio.
22
Lo mio maestro ancor non facea motto,
mentre che i primi bianchi apparver ali;
allor che ben conobbe il galeotto,
25
gridò: “Fa, fa che le ginocchia cali.
Ecco l’angel di Dio: piega le mani;
omai vedrai di sì fatti officiali.
28
Vedi che sdegna li argomenti umani,
sì che remo non vuol, né altro velo
che l’ali sue, tra liti sì lontani.
31
Vedi come l’ha dritte verso ‘l cielo,
trattando l’aere con l’etterne penne,
che non si mutan come mortal pelo”.
34
Poi, come più e più verso noi venne
l’uccel divino, più chiaro appariva:
per che l’occhio da presso nol sostenne,
37
ma chinail giuso; e quei sen venne a riva
con un vasello snelletto e leggero,
tanto che l’acqua nulla ne ‘nghiottiva.
40
Da poppa stava il celestial nocchiero,
tal che faria beato pur descripto;
e più di cento spirti entro sediero.
43
‘In exitu Israel de Aegypto’
cantavan tutti insieme ad una voce
con quanto di quel salmo è poscia scripto.
46
Poi fece il segno lor di santa croce;
ond’ei si gittar tutti in su la piaggia;
ed el sen gì, come venne, veloce.
49
La turba che rimase lì, selvaggia
parea del loco, rimirando intorno
come colui che nove cose assaggia.
52
Da tutte parti saettava il giorno
lo sol, ch’avea con le saette conte
di mezzo ‘l ciel cacciato Capricorno,
55
quando la nova gente alzò la fronte
ver’ noi, dicendo a noi: “Se voi sapete,
mostratene la via di gire al monte”.
58
1. Il sole era ormai giunto all’orizzonte del purgatorio, il cui arco meridiano cade su Gerusalemme con
il suo punto più alto (=lo zenit); 4. e la notte, che,
opposta ad esso, gira intorno alla terra, usciva fuori
del Gange con le Bilance (=la costellazione), che le
cadevano di mano quando diventa più lunga (=dopo
l’equinozio d’autunno). 7. Perciò là, dove io ero, le
guance bianche e poi vermiglie della bella Aurora
diventavano giallodorate. 10. Noi eravamo ancora
lungo il mare, come gente che pensa al suo cammino, che va con il cuore e con il corpo rimane. 13. Ed
ecco che, come verso il mattino Marte rosseggia sulla superficie marina giù ad occidente fra densi vapori, 16. così mi apparve, possa rivederlo ancora
[dopo la morte]!, una luce (=l’angelo nocchiero) venire tanto rapidamente per mare, che nessun uccello
vola con la stessa velocità. 19. Non appena staccai
un po’ lo sguardo, per rivolgere una domanda alla
mia guida, la rividi più lucente e fatta più grande.
22. Poi da ambedue i lati mi apparve un non so che
di bianco e, sotto questo bianco, a poco a poco ne
uscì un altro. 25. Il mio maestro non diceva ancora
parola, mentre i primi bianchi apparvero essere le
ali; quando fu certo di riconoscere l’angelo nocchiero, 28. gridò: «Pièga, pièga le ginocchia! Ecco
l’angelo di Dio. Congiungi le mani! D’ora in poi
vedrai altri ministri di Dio simili a questo. 31. Vedi
che non usa strumenti umani e che non ha bisogno
né di remi né di altre vele, ma soltanto delle sue ali,
[per volare] tra lidi così lontani (=dalla foce del Tevere al purgatorio). 34. Vedi come le ha puntate verso il cielo, fendendo l’aria con le penne eterne, che
non subiscono cambiamenti come quelle mortali».
37. Poi l’uccello divino apparve più luminoso, via
via che venne verso di noi, perciò il mio occhio non
poté fissarlo da vicino, 40. ma lo chinai a terra.
Quello approdò alla riva con una navicella tanto veloce e leggera, che non s’immergeva nemmeno
nell’acqua. 43. Il nocchiero celeste se ne stava a
poppa ed era tale che la sola descrizione renderebbe
beati; e più di mille spiriti vi sedevano dentro. 46.
«Quando il popolo d’Israele uscì dall’Egitto» cantavano tutti insieme ad una voce con i versetti successivi di quel salmo. 49. Poi fece su di loro il segno
della santa croce, quindi essi si gettarono tutti sulla
spiaggia ed egli se ne andò velocemente, come era
venuto. 52. La folla, che rimase lì, appariva non pratica del luogo e si guardava intorno come chi vede
cose nuove. 55. Il sole mandava i suoi raggi in tutte
le direzioni e con le sue frecce infallibili aveva cacciato il Capricorno (=la costellazione) dal centro del
cielo, 58. quando la gente appena arrivata alzò la
fronte verso di noi, dicendo: «Se voi la sapete, mostrateci la via per salire sul monte». 
Divina commedia. Purgatorio, a cura di P. Genesini 10
E Virgilio rispuose: “Voi credete
forse che siamo esperti d’esto loco;
ma noi siam peregrin come voi siete.
61
Dianzi venimmo, innanzi a voi un poco,
per altra via, che fu sì aspra e forte,
che lo salire omai ne parrà gioco”.
64
L’anime, che si fuor di me accorte,
per lo spirare, ch’i’ era ancor vivo,
maravigliando diventaro smorte.
67
E come a messagger che porta ulivo
tragge la gente per udir novelle,
e di calcar nessun si mostra schivo,
70
così al viso mio s’affisar quelle
anime fortunate tutte quante,
quasi obliando d’ire a farsi belle.
73
Io vidi una di lor trarresi avante
per abbracciarmi con sì grande affetto,
che mosse me a far lo somigliante.
76
Ohi ombre vane, fuor che ne l’aspetto!
tre volte dietro a lei le mani avvinsi,
e tante mi tornai con esse al petto.
79
Di maraviglia, credo, mi dipinsi;
per che l’ombra sorrise e si ritrasse,
e io, seguendo lei, oltre mi pinsi.
82
Soavemente disse ch’io posasse;
allor conobbi chi era, e pregai
che, per parlarmi, un poco s’arrestasse.
85
Rispuosemi: “Così com’io t’amai
nel mortal corpo, così t’amo sciolta:
però m’arresto; ma tu perché vai?”.
88
“Casella mio, per tornar altra volta
là dov’io son, fo io questo viaggio”,
diss’io; “ma a te com’è tanta ora tolta?”.
91
Ed elli a me: “Nessun m’è fatto oltraggio,
se quei che leva quando e cui li piace,
più volte m’ha negato esto passaggio;
94
ché di giusto voler lo suo si face:
veramente da tre mesi elli ha tolto
chi ha voluto intrar, con tutta pace.
97
Ond’io, ch’era ora a la marina vòlto
dove l’acqua di Tevero s’insala,
benignamente fu’ da lui ricolto.
100
A quella foce ha elli or dritta l’ala,
però che sempre quivi si ricoglie
qual verso Acheronte non si cala”.
103
E io: “Se nuova legge non ti toglie
memoria o uso a l’amoroso canto
che mi solea quetar tutte mie doglie,
106
di ciò ti piaccia consolare alquanto
l’anima mia, che, con la sua persona
venendo qui, è affannata tanto!”.
109
‘Amor che ne la mente mi ragiona’
cominciò elli allor sì dolcemente,
che la dolcezza ancor dentro mi suona.
112
Lo mio maestro e io e quella gente
ch’eran con lui parevan sì contenti,
come a nessun toccasse altro la mente.
115
Noi eravam tutti fissi e attenti
a le sue note; ed ecco il veglio onesto
gridando: “Che è ciò, spiriti lenti?
118
61. Virgilio rispose: «Voi forse credete che noi conosciamo questo luogo; siamo invece pellegrini come voi. 64. Giungemmo poco fa, un po’ prima di
voi, per un’altra strada, che fu così accidentata e
malagevole, che in confronto la salita ci apparirà ormai un gioco». 67. Quelle anime, accortesi dal mio
respiro che ero ancor vivo, impallidirono per la meraviglia. 70. E come la gente accorre intorno a un
messaggero che porta un ramoscello d’ulivo, per
sentire le notizie, e nessuno si mostra schivo di far
calca; 73. così quelle anime fortunate fissarono tutte
insieme gli occhi sul mio volto, quasi dimenticando
di andare a farsi belle. 76. Io vidi una di esse farsi
avanti per abbracciarmi, con affetto così grande, che
mi spinse a fare altrettanto. 79. Ohimè, o ombre vane, fuorché nell’aspetto!, tre volte cinsi le mani dietro di lei e per tre volte tornai con esse al mio petto.
82. Allora, credo, mi dipinsi di meraviglia: l’ombra
sorrise e si trasse indietro, io mi spinsi avanti, per
seguirla. 85. Disse dolcemente che io non cercassi di
abbracciarla. Allora io conobbi chi era e la pregai di
fermarsi un poco, per parlarmi. 88. Mi rispose:
«Come ti amai quando vivevo nel corpo mortale, così ti amo ora, che ne sono libera; perciò mi fermo.
Ma tu perché vai [per questa spiaggia]?». 91. «O
Casella mio, io faccio questo viaggio per ritornare
un’altra volta (=dopo la morte) qui (=in questo luogo
di salvezza), dove ora mi trovo» dissi. «Tu invece
perché giungi a purificarti soltanto adesso?» 94. Ed
egli a me: «Non mi è stato fatto alcun torto, se
l’angelo che prende quando vuole e chi vuole ha rifiutato più volte di trasportarmi, 97. perché il suo
volere procede da quello divino, che è sempre giusto. Ma da tre mesi egli ha accolto nella navicella
chi ha voluto entrare, senza opporsi. 100. Perciò io,
che allora stavo [in attesa] guardando il mare, dove
l’acqua del Tevere diventa salata, fui benignamente
accolto da lui. 103. Ora ha volto le ali verso quella
foce, perché qui si raccoglie sempre chiunque non si
cala verso Acherónte». 106. Ed io: «Se una legge
nuova non ti ha fatto dimenticare e non t’impedisce
di cantare quelle canzoni d’amore, con cui solevi
placare tutti i miei dolori, 109. ti piaccia di consolare un po’ la mia anima, che, venendo qui [con il
corpo], è tanto affannata!». 112. «L’amore, che mi
parla nel ricordo» egli cominciò allora così dolcemente, che la dolcezza mi risuona ancora dentro.
115. Il mio maestro, io e quella gente, che era con
lui, apparivamo così contenti, come se non avessimo
altri pensieri. 118. Noi eravamo tutti fissi ed attenti
alle sue note, quando il vecchio ed onorato Catone
gridò: «Che cosa fate, o spiriti lenti? 
Divina commedia. Purgatorio, a cura di P. Genesini 11
qual negligenza, quale stare è questo?
Correte al monte a spogliarvi lo scoglio
ch’esser non lascia a voi Dio manifesto”.
121
Come quando, cogliendo biado o loglio,
li colombi adunati a la pastura,
queti, sanza mostrar l’usato orgoglio,
124
se cosa appare ond’elli abbian paura,
subitamente lasciano star l’esca,
perch’assaliti son da maggior cura;
127
così vid’io quella masnada fresca
lasciar lo canto, e fuggir ver’ la costa,
com’om che va, né sa dove riesca:
130
né la nostra partita fu men tosta. 133
121. Quale negligenza, quale indugio è questo? Correte al monte, per spogliarvi della scorza (=il peccato), che v’impedisce di veder Dio». 124. Come
quando, per beccar granelli di biada e di loglio, i colombi radunati per il pasto, quieti e senza il consueto
atteggiamento impettito, 127. se appare qualcosa, di
cui abbiano paura, immediatamente lasciano stare il
cibo, perché sono assaliti da una preoccupazione
maggiore; 130. così io vidi quelle anime appena
giunte interrompere l’[ascolto del] canto e precipitarsi verso la salita, come un uomo che va e che
non conosce la meta. 133. La nostra partenza non fu
meno rapida.
I personaggi
L’angelo nocchiero traghetta le anime purganti dalla foce del Tevere, dove si erano raccolte appena
morte, alle spiagge del purgatorio. Adopera un vascello talmente leggero, che vola nell’aria.
Casella è un compositore di musica, amico di Dante,
che, stando al testo dantesco, muore agli inizi del
1300. Di lui non ci sono altre notizie.
Commento
1. L’angelo nocchiero svolge la funzione di traghettatore delle anime come il demonio Caronte svolgeva la stessa funzione nell’inferno (If III, 82-87). Egli
le traghetta dalle foci del Tevere alla spiaggia del
purgatorio. La figura del traghettatore è presente in
numerose civiltà del Mediterraneo. Gli antichi egizi
venivano condotti nell’al di là da Anùbi, il dio dei
morti dalla testa di cane; i greci da Ermes, che svolgeva anche la funzione di messaggero degli dei; gli
etruschi da un altro demonio che aveva un aspetto
terrificante. In molti casi al morto veniva messa in
bocca una moneta, il costo del pedaggio da pagare
al traghettatore. L’uomo preferisce farsi accompagnare nell’ultimo viaggio: farlo da solo gli fa paura.
I prìncipi e le persone importanti per prudenza facevano ammazzare anche un po’ di servi. Come diceva
Aristotele, egli è un animale sociale.
2. Le anime vivono ed espiano coralmente la pena
fin dal loro arrivo in purgatorio. Gli spiriti appena
arrivati stanno cantando tutti insieme un salmo:
Quando il popolo d’Israele uscì dall’Egitto. Esse
sono consapevoli d’essere uscite dall’esilio terreno
e di essere ormai giunte alla terra promessa del paradiso. Esse sanno che devono ancora espiare la pena, ma provano già la gioia della beatitudine celeste,
a cui sono destinate. Anche in séguito le anime si
purificano cantando salmi, sempre collegati alla situazione in cui esse si trovano. La Chiesa traduce in
latino la Bibbia, recita qualche salmo durante la
messa e fa cantare i salmi nelle feste religiose più
importanti.
3. Casella è l’amico della giovinezza, quando il
poeta era pieno di speranze per il futuro. Adesso, a
quasi trent’anni di distanza, Dante ritorna indietro
con il pensiero alla Firenze in cui viveva prima
dell’esilio. Ed è preso da un’infinita nostalgia: «Se
nuova legge non ti toglie Memoria o uso a l’amoroso
canto, Che mi solea quetar tutte mie doglie, Di ciò ti
piaccia consolare alquanto L’anima mia, che, con la
sua per
sona Venendo qui, è affannata tanto!» (vv. 107-
110). Tra i due esisteva un grande affiatamento artistico: il poeta scriveva i testi, Casella aggiungeva la
musica. L’amor, che ne la mente mi ragiona è una
canzone d’amore di Dante. E si batteva la concorrenza: Cecco Angiolieri ed i suoi sonetti comici ed
irriverenti.
3.1. Casella si mette a cantare. Il suo canto è tanto
dolce, che le anime dimenticano di cantare il salmo
e si fermano per ascoltare. Il canto di Casella ricorda loro la vita sulla terra. Interviene Catone, l’arcigno guardiano del purgatorio, che le invita ad andare ad espiare il loro peccato. Il coro delle anime
amplia il sentimento di nostalgia che Dante prova
per la sua giovinezza. Tra tutte le canzoni di Dante,
che poteva cantare, Casella sceglie quella più in sintonia con la condizione delle anime e con la situazione della cantica: il ricordo della vita terrena, il
ricordo della giovinezza, il ricordo di Firenze, il ricordo degli antichi amici. Ma l’itinerarium in
Deum deve continuare: nel paradiso la nostalgia
verso il passato scompare completamente, sostituita
dagli interessi verso le questioni filosofiche, teologiche e scientifiche.
3.2. Le anime stanno cantando un salmo, poi si meravigliano vedendo che Dante è vivo e si accalcano
intorno a lui. Quando Casella intona la canzone, esse sono affascinate e dimenticano di andare a farsi
belle. Deve intervenire Catone... La canzone di
Dante ricorda loro la vita terrena, a cui sono ancora
legate, ed è molto più suadente e dolce del salmo
corale, che le avvia all’espiazione. La cultura, che
aveva spinto Francesca e Paolo a scoprire l’amore,
continua ad esercitare nel pensiero del poeta e sulle
anime purganti l’antico fascino e l’antica capacità
di persuadere e di manipolare le coscienze.
4. Casella anticipa il suo arrivo alle spiagge del purgatorio, perché da tre mesi l’angelo nocchiero accoglie chiunque voglia salire sulla sua nave. Le anime
possono anticipare l’arrivo in purgatorio, perché da
tre mesi possono beneficiare delle indulgenze che
ottengono per esse coloro che partecipano al giubileo – il primo giubileo della storia della Chiesa –,
iniziato appunto nel gennaio del 1300. Il poeta tace
che l’idea del giubileo è del suo acerrimo nemico, il
papa Bonifacio VIII. Fa sempre di tutto per metterlo
in cattiva luce: in If XIX, 52-57, trova il modo di 
Divina commedia. Purgatorio, a cura di P. Genesini 12
farlo andare all’inferno con l’accusa di simonia,
mentre è ancora vivo. All’avvicinarsi di Dante
l’anima di Niccolò III Orsini – un altro papa simoniaco – chiede se è Bonifacio VIII. Su suggerimento di
Virgilio Dante gli risponde con soddisfazione che
egli non lo è.
5. Qui come in séguito le anime provano meraviglia
nel vedere che Dante è vivo, e si avvicinano a lui,
piene di curiosità. Ne approfittano per raccontare la
loro storia, per farsi ricordare in vita e per chiedere
preghiere che accorcino la loro permanenza nel purgatorio. Nell’inferno Farinata degli Uberti si era accorto sùbito che il poeta era vivo: «O Tosco, che per
la città del foco Vivo ten vai così parlando onesto...» (If X, 22-23). Invece Guido da Montefeltro
non se ne accorge e racconta al poeta la sua storia,
che non voleva che si sapesse sulla terra (If XXVII,
61-136): egli era famoso per la sua astuzia e si è fatto ingannare dal papa Bonifacio VIII.
6. Dante non riesce ad abbracciare Casella, perché è
un’ombra vana, «fuorché nell’aspetto» (Pg II, 79-
81). Nell’inferno Virgilio prende in braccio tre volte
il poeta (If XIX, 34-45 e 124-130; e XXXIV, 70). In
séguito i due poeti Sordello da Goito e Virgilio si
abbracciano (Pg VI, 73-75). Non ha senso leggere la
Divina commedia per individuarne le contraddizioni. Dante non è un logico, è un poeta. Ugualmente
non ha senso leggere l’opera come un testo di storia
o di cronaca: il poeta manipola fatti e personaggi in
relazione alle sue esigenze narrative e ai problemi
affrontati e soprattutto in relazione alla prospettiva
di fondo su cui ha costruito la sua opera: la missione
salvifica che egli si attribuisce in Pd XVII, 118-142.
E come tale si prende la libertà di decidere come
vuole.
7. Dante incontra numerose schiere di anime nell’antipurgatorio, dal canto II al canto IX. Entra nella
prima cornice del purgatorio soltanto nel canto X;
giunge nella settima cornice nel canto XXVII. Poi
resta nel paradiso terrestre fino alla fine della cantica. L’antipurgatorio ospita gli spiriti negligenti, divisi in diverse schiere: gli scomunicati, i pigri che si
pentono in fin di vita, i morti di morte violenta, i
prìncipi. Le cornici ospitano progressivamente: i superbi, gli invidiosi, gli iracondi, gli accidiosi, gli
avari e i prodighi, i golosi, i lussuriosi. Nell’inferno
la disposizione era opposta: gli ignavi, poi le anime
dai lussuriosi agli eretici ai violenti, dai fraudolenti
ai traditori. Quindi via via che si sale i peccati sono
più leggeri. In cima al purgatorio si trova il paradiso
terrestre, da cui Adamo ed Eva sono stati cacciati.
8. Dante fa una delle osservazioni psicologiche più
penetranti del poema: «Noi eravam lunghesso mare
ancora...» (vv. 10-12). I versi riescono ad esprimere
efficacemente l’incertezza per il cammino davanti a
un paesaggio sconosciuto e il desiderio di continuare
il viaggio. L’incertezza e la titubanza caratterizzano
tutto il purgatorio: la via del bene costa fatica. E
Virgilio è costretto più volte a chiedere la strada o
ad orizzontarsi con il sole, che illumina e che è simbolo della divinità (If I, 18).
9. Il purgatorio è pieno di personaggi che appartengono alla giovinezza del poeta: gli anni che vanno
dal 1285 al 1300: il musicista Casella (II), l’intagliatore di liuti e chitarre Belacqua (IV), l’uomo politico Jacopo del Càssero (V), il giudice Nino Visconti (VIII), il cognato Forese Donati (XXIII). Più
avanti egli incontra il poeta Guido Guinizelli, iniziatore del Dolce stil novo (XXVI), e il poeta avversario Bonagiunta Orbicciani, della Scuola toscana
(XXIV). Parla anche di poesia: discutendo con Bonagiunta, egli dà la definizione di Dolce stil novo, a
quasi trent’anni di distanza (Pg XXIV, 52-54). La
definizione è postuma ed è abbondantemente manipolata. Durante il viaggio poi si aggiungono il poeta Sordello da Goito (VI-VIII) ed il poeta latino P.
Papinio Stazio (XXI-XXXIII). Ci sono anche gli avversari politici del poeta, come Bonconte da Montefeltro (Pg V), contro cui egli combatte nella battaglia di Campaldino (1289). Ma ora gli antichi odi e
le antiche passioni non ci sono più: sono scomparsi
con quel mondo.
10. L’Inferno è dominato dalla necessità di percorrere la strada che riporta a casa. Il poeta affronta il
viaggio con decisione, con coraggio, talvolta anche
con titubanza, con interesse verso i dannati e la loro
vita turbolenta, che li ha fatti finire nei vari cerchi.
Il Purgatorio invece è la cantica della nostalgia: il
poeta incontra gli amici della giovinezza ed ormai
ha perso la speranza di ritornare a Firenze. L’unico
rifugio e l’unico lenimento contro il tempo che passa
e la vecchiaia che avanza sono i ricordi della giovinezza, che comprensibilmente viene abbellita. Il Paradiso è infine la cantica del distacco: il poeta
guarda dall’alto, da lontano quest’«aiuola che ci fa
tanto feroci» (Pd XXII, 151). Il mondo che gli era
stato così caro e che aveva tanto amato è completamente cambiato. Egli è un sopravvissuto, può lanciare soltanto un messaggio di rinnovamento spirituale,
che non è detto che sarà ascoltato: i valori che stanno sorgendo sono completamente diversi da quelli di
soli 20 o 30 anni prima. Le nuove classi sociali sono
rampanti ed aggressive ed hanno una cieca fiducia
in se stesse, nel denaro e nella ricchezza.
11. Il canto va letto tenendo presente la situazione
analoga descritta in If, III, il canto equivalente dell’Inferno. I dannati sono spinti dalla giustizia divina
a voler oltrepassare l’Acherónte per andare nel cerchio a cui sono destinati per l’eternità. Si precipitano sulla barca del demonio Caronte, che batte con
il remo chiunque si siede. L’atmosfera è piena di dolore e di angoscia, e le anime bestemmiano la loro
razza e i loro genitori. Nel Purgatorio il vascello si
libra nell’aria leggero e veloce, portando moltissime
anime, ed è guidato da un angelo splendente. Gli
spiriti scendono e sono smarriti perché non conoscono il luogo, quindi si avviano in direzione del monte, dove espieranno i loro peccati. Prima di entrare
nelle cornici loro destinate, essi devono vagare
nell’antipurgatorio per un numero determinato di
anni. Dante vede il vascello che lo trasporterà dopo
la morte. Caronte aveva detto: “Per altra via, per altri porti, Verrai a piaggia, non qui, per passare: Più
lieve legno convien che ti porti” (If III, 91-93).
12. Rimproverate da Catone per l’indugio, le anime
si disperdono e si incamminano in direzione della 
Divina commedia. Purgatorio, a cura di P. Genesini 13
montagna. Il poeta le paragona a colombi che stanno
becchettando biada o loglio e che, impauriti, lasciano immediatamente il cibo, assaliti da una preoccupazione maggiore. Le metafore accompagnano il lettore per tutto il poema. In If I Dante paragona se
stesso prima a un naufrago (22 sgg.), poi a “quei che
volentieri acquista” (55 sgg.). In If III, 113 sgg. i
dannati che precipitano all’inferno sono paragonati
alle foglie autunnali che cadono dagli alberi. In If V
le anime dei lussuriosi sono paragonate a stornelli
(40 sgg.) e Francesca e Paolo a “colombe dal disio
chiamate” (82 sgg.). in If III, 28 sgg. Cèrbero è paragonato a un cane che si acquieta quando ha il pasto da divorare davanti a sé. In If XIII, 40 sgg. Pier
delle Vigne è paragonato a un “un stizzo verde
ch’arso sia Da l’un de’ capi”. In If XV, 4 sgg. gli argini di una bolgia sono paragonati a quelli costruiti
dai fiamminghi e dai padovani. Ma conviene cercare
anche quelle dei canti successivi.
13. Il Purgatorio canta la speranza di ascendere il
cielo, canta il ricordo del passato, la nostalgia per la
giovinezza e tutto ciò che alla giovinezza è collegato: la fiducia nel futuro, la gioia, l’amore. La seconda cantica è piena di personaggi legati alla giovinezza del poeta: Casella (Pg II), Belacqua (Pg IV),
Jacopo del Càssero e Bonconte da Montefeltro (Pg
V), Nino Visconti (Pg VIII), Forese Donati (Pg
XXIII-XXIV); e poi i poeti Bonagiunta Orbicciani
(Pg XXIV) e Guido Guinizelli (Pg XXVI). La cantica però impone anche quel progressivo distacco dai
problemi terreni, che si realizzerà completamente
nella terza cantica, dove le anime hanno perduto
l’aspetto fisico, che avevano sulla terra, per essere
puri spiriti. Appariranno come globi di luce.
La struttura del canto è semplice: 1) Dante e Virgilio sono sulla spiaggia, quando giunge l’angelo
nocchiero, che traghetta le anime dalla foce del Tevere alla spiaggia del purgatorio; 2) le anime che discendono dalla nave chiedono la strada ai due poeti,
che non gliela sanno dire, e impallidiscono di meraviglia quando si accorgono che Dante è vivo; 3) una
di esse, Casella, amico d’infanzia del poeta, abbraccia Dante; 4) il poeta gli chiede di cantargli una
canzone, come faceva in vita per consolarlo; 5) Casella intona Amor, che ne la mente mi ragiona,
scritta dallo stesso poeta; 6) le anime ascoltano attente, interrompendo il salmo; 7) ma compare Catone che le invita ad andare a farsi belle; 8) i due poeti ripartono sùbito dopo.
Divina commedia. Purgatorio, a cura di P. Genesini 14
Canto III
Avvegna che la subitana fuga
dispergesse color per la campagna,
rivolti al monte ove ragion ne fruga,
1
i’ mi ristrinsi a la fida compagna:
e come sare’ io sanza lui corso?
chi m’avria tratto su per la montagna?
4
El mi parea da sé stesso rimorso:
o dignitosa coscienza e netta,
come t’è picciol fallo amaro morso!
7
Quando li piedi suoi lasciar la fretta,
che l’onestade ad ogn’atto dismaga,
la mente mia, che prima era ristretta,
10
lo ‘ntento rallargò, sì come vaga,
e diedi ‘l viso mio incontr’al poggio
che ‘nverso ‘l ciel più alto si dislaga.
13
Lo sol, che dietro fiammeggiava roggio,
rotto m’era dinanzi a la figura,
ch’avea in me de’ suoi raggi l’appoggio.
16
Io mi volsi dallato con paura
d’essere abbandonato, quand’io vidi
solo dinanzi a me la terra oscura;
19
e ‘l mio conforto: “Perché pur diffidi?”,
a dir mi cominciò tutto rivolto;
“non credi tu me teco e ch’io ti guidi?
22
Vespero è già colà dov’è sepolto
lo corpo dentro al quale io facea ombra:
Napoli l’ha, e da Brandizio è tolto.
25
Ora, se innanzi a me nulla s’aombra,
non ti maravigliar più che d’i cieli
che l’uno a l’altro raggio non ingombra.
28
A sofferir tormenti, caldi e geli
simili corpi la Virtù dispone
che, come fa, non vuol ch’a noi si sveli.
31
Matto è chi spera che nostra ragione
possa trascorrer la infinita via
che tiene una sustanza in tre persone.
34
State contenti, umana gente, al quia;
ché se potuto aveste veder tutto,
mestier non era parturir Maria;
37
e disiar vedeste sanza frutto
tai che sarebbe lor disio quetato,
ch’etternalmente è dato lor per lutto:
40
io dico d’Aristotile e di Plato
e di molt’altri”; e qui chinò la fronte,
e più non disse, e rimase turbato.
43
Noi divenimmo intanto a piè del monte;
quivi trovammo la roccia sì erta,
che ‘ndarno vi sarien le gambe pronte.
46
Tra Lerice e Turbìa la più diserta,
la più rotta ruina è una scala,
verso di quella, agevole e aperta.
49
“Or chi sa da qual man la costa cala”,
disse ‘l maestro mio fermando ‘l passo,
“sì che possa salir chi va sanz’ala?”.
52
E mentre ch’e’ tenendo ‘l viso basso
essaminava del cammin la mente,
e io mirava suso intorno al sasso,
55
da man sinistra m’apparì una gente
d’anime, che movieno i piè ver’ noi,
e non pareva, sì venian lente.
58
1. Anche se la fuga improvvisa aveva disperso quelle anime per la campagna, in direzione del monte,
dove la giustizia le purifica, 4. io mi strinsi al compagno fidato: come sarei potuto correr via senza di
lui? chi mi avrebbe tratto su per la montagna? 7. Egli mi appariva punto dal rimorso [per il breve indugio]: o coscienza dignitosa e limpida, come un piccolo errore ti fa provare un amaro morso! 10. Quando i suoi piedi lasciarono quella fretta, che toglie il
decoro ad ogni azione, la mia mente, che prima era
concentrata [su Casella e su Catone], 13. allargò
l’attenzione al viaggio, desiderosa di cose nuove, e
rivolsi gli occhi al monte che s’innalza verso il cielo
più di ogni altro. 16. Il sole, che fiammeggiava rosso
dietro di noi, era interrotto davanti alla mia persona,
sulla quale si appoggiavano i suoi raggi. 19. Io mi
volsi di lato con la paura di essere abbandonato,
quando vidi la terra oscura (=l’ombra) soltanto davanti a me. 22. Il mio conforto: «Perché non ti fidi
ancora?» cominciò a dire rivolgendosi a me con tutta la persona. «Non mi credi con te e che ti guidi?
25. È già sera là dove è sepolto il mio corpo, dentro
il quale io facevo ombra: è a Napoli e vi è stato trasportato da Brindisi. 28. Ora, se davanti a me non
c’è alcuna ombra, non ti meravigliare più di quanto
non ti meravigli che i cieli lascino passare l’uno
all’altro i raggi [di luce]. 31. La virtù divina (=Dio)
dispone i corpi simili al mio a soffrire tormenti, caldi e geli; e, come fa, non vuole che a noi sia svelato.
34. Matto è chi spera che la nostra ragione possa
percorrere interamente la via infinita che tiene [Dio,
che è] una sostanza in tre persone. 37. O genti umane, accontentatevi di sapere che le cose stanno così,
perché, se aveste potuto veder tutto, non sarebbe stato necessario che Maria partorisse Cristo. 40. Perciò
vedeste desiderare invano quei pensatori che avrebbero voluto placare il loro desiderio [di conoscenza],
che invece devono scontare eternamente [nel limbo]:
43. parlo di Aristotele e di Platone e di molti altri.»
Qui chinò la fronte e più non disse, venendo preso
da turbamento. 46. Noi giungemmo intanto al piè
del monte; qui trovammo la roccia così scoscesa,
che invano avremmo cercato di salire. 49. Al confronto, la costiera più deserta e più dirupata tra Lèrici e Turbìa è una scala agevole e larga. 52. «Ora
chi sa da che parte la costa è meno ripida» disse il
mio maestro fermandosi, «così che possa salirla chi
va senz’ali?» 55. Mentre egli con il viso abbassato
rifletteva sul cammino e io guardavo in alto le pendici del monte, 58. alla mia sinistra comparve una
schiera d’anime, che camminavano verso di noi, ma
che sembravano ferme, tanto avanzavano lentamente. 
Divina commedia. Purgatorio, a cura di P. Genesini 15
“Leva”, diss’io, “maestro, li occhi tuoi:
ecco di qua chi ne darà consiglio,
se tu da te medesmo aver nol puoi”.
61
Guardò allora, e con libero piglio
rispuose: “Andiamo in là, ch’ei vegnon piano;
e tu ferma la spene, dolce figlio”.
64
Ancora era quel popol di lontano,
i’ dico dopo i nostri mille passi,
quanto un buon gittator trarria con mano,
67
quando si strinser tutti ai duri massi
de l’alta ripa, e stetter fermi e stretti
com’a guardar, chi va dubbiando, stassi.
70
“O ben finiti, o già spiriti eletti”,
Virgilio incominciò, “per quella pace
ch’i’ credo che per voi tutti s’aspetti,
73
ditene dove la montagna giace
sì che possibil sia l’andare in suso;
ché perder tempo a chi più sa più spiace”.
76
Come le pecorelle escon del chiuso
a una, a due, a tre, e l’altre stanno
timidette atterrando l’occhio e ‘l muso;
79
e ciò che fa la prima, e l’altre fanno,
addossandosi a lei, s’ella s’arresta,
semplici e quete, e lo ‘mperché non sanno;
82
sì vid’io muovere a venir la testa
di quella mandra fortunata allotta,
pudica in faccia e ne l’andare onesta.
85
Come color dinanzi vider rotta
la luce in terra dal mio destro canto,
sì che l’ombra era da me a la grotta,
88
restaro, e trasser sé in dietro alquanto,
e tutti li altri che venieno appresso,
non sappiendo ‘l perché, fenno altrettanto.
91
“Sanza vostra domanda io vi confesso
che questo è corpo uman che voi vedete;
per che ‘l lume del sole in terra è fesso.
94
Non vi maravigliate, ma credete
che non sanza virtù che da ciel vegna
cerchi di soverchiar questa parete”.
97
Così ‘l maestro; e quella gente degna
“Tornate”, disse, “intrate innanzi dunque”,
coi dossi de le man faccendo insegna.
100
E un di loro incominciò: “Chiunque
tu se’, così andando, volgi ‘l viso:
pon mente se di là mi vedesti unque”.
103
Io mi volsi ver lui e guardail fiso:
biondo era e bello e di gentile aspetto,
ma l’un de’ cigli un colpo avea diviso.
106
Quand’io mi fui umilmente disdetto
d’averlo visto mai, el disse: “Or vedi”;
e mostrommi una piaga a sommo ‘l petto.
109
Poi sorridendo disse: “Io son Manfredi,
nepote di Costanza imperadrice;
ond’io ti priego che, quando tu riedi,
112
vadi a mia bella figlia, genitrice
de l’onor di Cicilia e d’Aragona,
e dichi ‘l vero a lei, s’altro si dice.
115
Poscia ch’io ebbi rotta la persona
di due punte mortali, io mi rendei,
piangendo, a quei che volontier perdona.
118
61. «O maestro» dissi, «alza gli occhi. Ecco qui chi
ci darà consiglio, se tu non puoi averlo da te.» 64.
Allora egli guardò e con fare deciso rispose: «Andiamo in là, perché esse vengono [troppo] piano. Tu
intanto, o dolce figlio, conferma la speranza [che
troveremo la salita]». 67. Dopo un migliaio di passi
quel popolo era ancora lontano io dico quanto un
buon lanciatore scaglierebbe una pietra con la mano,
70. quando si strinsero tutte alla parete rocciosa del
monte e rimasero ferme e strette l’una all’altra, come se ne sta a guardare chi è preso da dubbi. 73. «O
spiriti morti in grazia di Dio, o spiriti già destinati al
paradiso» Virgilio incominciò, «per quella pace che,
io credo, voi tutti aspettate, 76. diteci dove la montagna è meno ripida, così che sia possibile salire,
perché perder tempo a chi più sa più dispiace.» 79.
Come le pecorelle escono dall’ovile ad una ad una,
a due a due, a tre, e le altre stanno timidette con
l’occhio e il muso abbassato a terra, 82. e ciò che fa
la prima fanno anche le altre, addossandosi a lei, se
si ferma, [rimanendo] semplici e tranquille, senza
sapere perché; 85. così io vidi allora muoversi per
venire verso di noi la prima fila di quella schiera
fortunata, pudìca in faccia e dignitosa nei movimenti. 88. Le prime anime, quando videro per terra la
luce del sole interrotta alla mia destra, così che la
mia ombra si proiettava sulla parete rocciosa, 91. si
arrestarono e si ritrassero un po’ indietro. Tutte le
altre, che venivano dietro, pur non sapendo il motivo, fecero altrettanto. 94. «Senza che lo domandiate, vi dico apertamente che questo che vedete è il
corpo di un uomo; perciò la luce del sole è rotta per
terra. 97. Non meravigliàtevi, ma state ben sicuri
che soltanto con l’aiuto proveniente dal cielo egli
cerca di salire questa parete impervia.» 100. Così
disse il maestro. Quella gente destinata alla beatitudine disse: «Tornate indietro e procedete davanti a
noi». E ci fece cenno con il dorso della mano. 103.
Uno di loro incominciò: «Chiunque tu sia, pur continuando il cammino, volgi lo sguardo a me, cerca di
ricordare se di là mi vedesti mai». 106. Io mi volsi
verso di lui e lo guardai fisso: era biondo e bello e di
gentile aspetto, ma un colpo di spada gli aveva tagliato uno dei cigli. 109. Quando io risposi cortesemente che non l’avevo visto mai, egli disse: «Ora
osserva qui» e mi fece vedere una ferita in mezzo al
petto. 112. Poi sorridendo disse: «Io son Manfredi
di Svevia, nipote dell’imperatrice Costanza d’Altavilla, perciò io ti prego, quando ritorni sulla terra,
115. di andar dalla mia bella figlia, madre del re di
Sicilia (=Federico II di Sicilia) e del re di Aragona
(=Giacomo II di Aragona) e di dirle il vero (=che io
sono salvo), se [nel mondo dei vivi] si dice diversamente. 118. Dopo che ebbi il corpo ferito da due
colpi mortali, io piansi le mie colpe e mi rivolsi a
colui che perdona volentieri (=Dio). 
Divina commedia. Purgatorio, a cura di P. Genesini 16
Orribil furon li peccati miei;
ma la bontà infinita ha sì gran braccia,
che prende ciò che si rivolge a lei.
121
Se ‘l pastor di Cosenza, che a la caccia
di me fu messo per Clemente allora,
avesse in Dio ben letta questa faccia,
124
l’ossa del corpo mio sarieno ancora
in co del ponte presso a Benevento,
sotto la guardia de la grave mora.
127
Or le bagna la pioggia e move il vento
di fuor dal regno, quasi lungo ‘l Verde,
dov’e’ le trasmutò a lume spento.
130
Per lor maladizion sì non si perde,
che non possa tornar, l’etterno amore,
mentre che la speranza ha fior del verde.
133
Vero è che quale in contumacia more
di Santa Chiesa, ancor ch’al fin si penta,
star li convien da questa ripa in fore,
136
per ognun tempo ch’elli è stato, trenta,
in sua presunzion, se tal decreto
più corto per buon prieghi non diventa.
139
Vedi oggimai se tu mi puoi far lieto,
revelando a la mia buona Costanza
come m’hai visto, e anco esto divieto;
142
ché qui per quei di là molto s’avanza”. 145
121. I miei peccati furono orribili, ma la bontà infinita [di Dio] è così grande, che accoglie chiunque si
rivolge ad essa. 124. Se il vescovo di Cosenza, che
allora fu mandato a perseguitarmi dal papa Clemente IV, avesse ben considerato questo aspetto di Dio
(=la misericordia), 127. le ossa del mio corpo sarebbero ancora in capo al ponte presso Benevento, sotto
la custodia di un pesante mucchio di sassi. 130. Ora
le bagna la pioggia e le muove il vento fuori del regno di Napoli, quasi lungo il Verde (=il fiume Garigliano), dove egli le fece trasportare a lume spento.
133. Per le scomuniche del papa e dei vescovi
l’amore eterno non si può perdere a tal punto che
non possa tornare, finché c’è un filo di speranza.
136. È vero che chi muore in contumacia di santa
Chiesa, anche se in fin di vita si pente, deve rimanere escluso dal monte 139. trenta volte il periodo di
tempo in cui è rimasto nella sua ostinata superbia, se
tale tempo, stabilito dalla legge divina, non viene
accorciato dalle buone preghiere (=quelle di coloro
che sono in grazia di Dio). 142. Vedi ora se tu mi
puoi far contento, rivelando alla mia buona Costanza che mi hai visto salvo ed anche [che devo sottostare a] questo divieto, 145. perché qui si avanza
molto [nell’espiazione della pena] grazie alle preghiere dei vivi».
I personaggi
Manfredi di Svevia (1231ca.-1266) è figlio naturale
di Federico II di Svevia (1194-1250). Alla morte
del padre continua l’opera di consolidamento del
regno. Nel 1258 cinge la corona del regno di Sicilia,
del ducato di Puglia e del principato di Capua. In tal
modo prevarica i diritti del nipote Corradino (1251-
1268) e soprattutto va contro i divieti della Chiesa,
che vantava diritti di derivazione feudale sul suo regno. La Chiesa reagisce con numerose scomuniche,
ma egli continua l’opera di consolidamento dello
Stato. Il suo potere aumenta con la vittoria ghibellina di Montaperti (1260). Muore nella battaglia di
Benevento (1266), combattendo valorosamente contro Carlo I d’Angiò, che era stato chiamato in Italia
dal papa Clemente IV. Nel 1268 con la decapitazione di Corradino, sconfitto a Tagliacozzo dallo stesso
Carlo I d’Angiò, termina la casa di Svevia.
Costanza d’Altavilla (1154-1198) è figlia di Ruggero II di Sicilia. Nel 1186 sposa l’imperatore Enrico VI di Svevia. È madre di Federico II (1194-
1250), il quale è padre di Manfredi. Dante la colloca tra gli spiriti inadempienti dei voti (Pd III, 109-
120).
Lèrici e Turbìa sono due località particolarmente
scoscese della Riviera ligure, la prima vicina a La
Spezia, la seconda vicina a Nizza.
Commento
1. Il canto ha una struttura ormai consolidata: un inizio, un primo argomento, quindi la parte centrale,
cioè quella più importante. Le tre parti sono tra loro
fortemente in contrasto per il contenuto e per le emozioni e le reazioni che provocano nei protagonisti
e nel lettore. La prima parte poi collega il canto con
il canto precedente. È l’«aggancio», una tecnica
ormai sperimentata sia agli inizi sia alla fine dei
canti. Il passaggio da una parte all’altra è veloce
ed improvviso. Peraltro la rapidità – le «poche parole», il carattere sintetico di ogni passo, la «densità
dei versi» – è una costante dell’opera.
1.1. L’inizio è il rimorso che Virgilio prova per
l’indugio provocato dal fascino del canto di Casella,
che aveva colpito anche le anime appena giunte dalle foci del Tevere. Il rimorso è ingiustificato (né lui
né Dante sono sotto la giurisdizione di Minosse, egli
proviene dal limbo, Dante è ancora vivo). Ciò non
ostante si sente rimproverato, perché ha una coscienza sensibile al bene e al male e perché ha effettivamente indugiato. Altrove inviterà il poeta ad accelerare il cammino (Pg IV, 136-139). Il poeta riprende un motivo già trattato in precedenza: la capacità della cultura di manipolare la ragione e i sensi. Il riferimento va inevitabilmente a Francesca da
Polenta che si abbandona all’amore di Paolo Malatesta: proprio la cultura fa scoprire a lui la bellezza
fisica di lei e il piacere che lei gli può dare; e a lei
le stesse cose (If V, 118-138). Il poeta riserva alle
donne depravate – Mirra, la moglie di Putifarre,
Raab – l’iniziativa sessuale verso gli uomini.
1.2. Il primo argomento è costituito da una questione
teologica molto grave: i raggi del sole non fanno alcuna ombra quando attraversano il corpo di Virgilio,
perciò la ragione si deve accontentare di quel che
vede, perché non può capire tutto, non può capire le
verità di fede. Se potesse capire tutto, non era necessario che Cristo venisse sulla terra e si facesse crocifiggere. Il poeta riesce a trattare il problema dei limiti della ragione umana in poche parole e in maniera chiara ed efficace. Il lettore memorizza subito
la formulazione: «Matto è chi spera...» (v. 34).
Divina commedia. Purgatorio, a cura di P. Genesini 17
1.3. Il secondo ed ultimo argomento – il tema centrale del canto – è costituito da quattro motivi associati e sovrapposti: a) la descrizione dell’aspetto fisico di Manfredi di Svevia, figlio illegittimo e di
fatto imperatore; b) la storia della vita peccaminosa
di Manfredi; c) la dimenticanza del vescovo di Cosenza; e d) l’infinita misericordia di Dio, che è disposto a perdonare anche nell’ultimo istante di vita.
1.4. Il canto è efficace proprio per le parti tra loro in
forte contrasto e per la quadruplice sovrapposizione
che si verifica nella parte centrale, quella in cui il
personaggio racconta la sua storia. In tal modo il poeta – alla fine e per bocca del testimonial – può invitare i vivi a pregare per i morti e a farlo in grazia
di Dio (altrimenti le preghiere non sono efficaci; ciò
comporta che essi devono prima mettersi in grazia di
Dio). Nello stesso tempo egli riesce a collocare nella
giusta prospettiva – né troppa né troppo poca importanza – le scomuniche comminate dalla Chiesa.
2. Virgilio, simbolo della ragione, ribadisce più volte i limiti della conoscenza umana (vv. 34-45).
Questo canto ne presenta la formulazione più pregnante. Nel purgatorio Virgilio si trova in difficoltà
a individuare la retta via, perciò chiede numerose
volte la strada alle anime che i due poeti incontrano.
L’esempio più intenso dei limiti della ragione umana è costituito dall’episodio di Ulisse: l’eroe greco
sacrifica gli affetti familiari (non aveva mai visto il
figlio Telèmaco), per dimostrare il suo valore e per
conseguire la conoscenza. Ma davanti alle spiagge
del purgatorio un turbine pone fine alla sua impresa
e affonda la nave, lui ed i suoi compagni (If XXVI,
85-142).
3. La ragione medioevale è limitata, ma non si deve
fraintendere sui limiti, come sempre e in malafede si
è fatto: i limiti non sono ad un palmo di naso dalla
ragione, riguardano soltanto la comprensione delle
verità di fede. Soltanto le verità di fede sono esclude alla comprensione della ragione. Per il resto essa
si dispiega in tutto l’universo. E non è poco. La ragione illuministica invece, al di là delle affermazioni, è radicalmente limitata. È soltanto la ragione inventata dalla borghesia francese per chiedere riforme sociali e per scalzare i privilegi della nobiltà e
del clero. Tutto questo è giusto, perché ogni classe
fa o deve fare i suoi interessi. Ed essa li fa in particolar modo accusando di oscurantismo e di superstizione il Medio Evo, il periodo a cui risalivano i titoli nobiliari. Una volta ottenuti questi risultati, sarebbe ritornata a dormire. Ma essa è semplicemente una
ragione strumentale e perciò ha il respiro corto, tanto che è sconfitta, non ottiene le riforme, ed è costretta a ricorrere alla violenza per affermarsi
(1789). Dopo la Rivoluzione francese essa diventa
la ragione positivistica, che adora i fatti e si vanta
dei risultati delle scienze. È ancora al servizio della
borghesia e contrabbanda come universali ed eterni i
valori della borghesia...
3.1. La parola limite va intesa in modo corretto. Significa confine. Ed ogni cosa è limitata e delimitata
da confini. Limite quindi non significa qualcosa di
ristretto o di limitato nell’accezione moderna della
parola. E, ovviamente, ogni cosa ha dei confini, più
o meno estesi, che la delimitano e la distinguono
dalla altre cose, altrimenti non esisterebbe. Il problema dei limiti quindi va posto in questi termini,
dove sono questi limiti, fin dove si estendono, che
cosa includono e che cosa escludono. Se si dovesse
quantificare, si potrebbe dire che l’ambito della ragione è estesissimo, perché riguarda tutto l’universo;
quello della fede ristrettissimo, perché riguarda non
più di una dozzina di verità di fede. Insomma la fede, per quanto sia importante, è soltanto la punta di
un iceberg.
3.2. Unita alla rivelazione, che si trova nelle Sacre
scritture, la ragione poi può invadere l’ambito della
fede e costruire la teologia razionale. Essa diventa
impotente soltanto quando l’uomo deve abbandonarsi alla fede mistica: alla fine del viaggio Beatrice
lascia Dante e cede il posto a san Bernardo, simbolo
della fede mistica (Pd XXX). Soltanto davanti a Dio
la ragione e le parole umane sono impotenti. Ma interviene lo stesso Dio a farsi conoscere dal poeta.
3.3. Dante pone dei limiti alla ragione umana, ma
poi non si rassegna e se ne infischia di ciò che egli
stesso ha detto. In Pg XXV egli propone la teoria
del corpo umbratile, elaborata in analogia alla formazione del corpo fisico nel grembo di una donna.
3.4. Ma la ragione umana ha per lo meno due aspetti, indicati da due figure: Ulisse (If XXVI) e Guido
da Montefeltro (If XXVII). Ulisse dimentica il figlio, il padre e la moglie per andare a conoscere il
mondo disabitato. Guido si imbroglia da solo con il
suo ragionamento. I due personaggi in vita (il secondo anche in morte e dopo la morte) hanno praticato
la ragione fraudolenta. E con successo (grazie all’inganno del cavallo il primo rese possibile ai greci la
conquista di Troia; grazie ad inganni e ad astuzie il
secondo s’impose in tutta l’Europa), ma ora sono
puniti nel girone dei fraudolenti. Guido però ha fatto
anche qualcos’altro: con la ragione ha fatto un ragionamento campato per aria, cioè sbagliato. La ragione umana non è infallibile, può sbagliare.
4. Manfredi di Svevia è presentato con una delle più
potenti descrizioni della Divina commedia: «Biondo era e bello e di gentile aspetto, Ma l’un de’ cigli
un colpo [di spada] aveva diviso» (vv. 107-108).
Dante gli attribuisce i caratteri fisici che aveva: i
capelli biondi dei germani e la gentilezza, legata alla sua ricchezza e alla sua nobiltà. La ferità al ciglio
dimostra anche il suo coraggio sul campo di battaglia. Com’è noto, alla corte palermitana di Federico
II di Svevia sorge la Scuola siciliana (1230-60ca.), i
cui maggiori esponenti sono Giacomo da Lentini,
Giacomino Pugliese, Pier delle Vigne e lo stesso sovrano. Le corti del tempo erano luoghi di cultura.
Continueranno ad esserlo pure nei secoli successivi,
anche se acquista sempre più importanza la cultura
prodotta nelle università e quella elaborata in città.
5. Per bocca di Manfredi Dante media due tesi contrapposte: a) la volontà di Dio è superiore alle decisioni del papa; e b) quel che il papa lega sulla terra,
sarà legato anche nei cieli. Egli sostiene che la clemenza di Dio è infinita, perciò l’uomo può sempre
sperare di salvarsi; tuttavia le pene che il papa ha
comminato sulla terra vanno in ogni caso espiate 
Divina commedia. Purgatorio, a cura di P. Genesini 18
nell’al di là (Possono peraltro essere abbreviate dalle preghiere dei vivi). Una soluzione molto equilibrata, che non toglie potere al papa ma che non gli
attribuisce nemmeno un potere uguale a quello di
Dio. Il che sarebbe stato effettivamente eccessivo.
5.1. Il canto insiste sulla misericordia di Dio, che è
infinita, e poi sul fatto che il papa e i vescovi se ne
sono dimenticati, ma che non possono in nessun caso
annullarla con le scomuniche. Anche nei canti successivi il poeta insiste sulla misericordia di Dio, su
un pentimento sincero e sulla capacità che le preghiere hanno di ridurre la pena alle anime del purgatorio.
6. Virgilio afferma che, più si sale la montagna del
purgatorio, più la salita diventa agevole (vv. 91-93).
La tesi sembra una licenza poetica, poiché in montagna più si sale, più si fa fatica. Se non altro perché
la fatica si accumula. Vale però la pena di tenere
presenti due cose. La prima è la teoria dei luoghi
naturali. In base a questa teoria ogni cosa tende al
suo luogo naturale: i corpi pesanti verso il basso, il
fuoco verso l’alto. E l’esperienza conferma la correttezza di questa teoria. La seconda è che il Medio
Evo vede la realtà in modo completamente diverso e
con categorie mentali completamente diverse dalle
nostre. Tra il cielo e la terra c’era un via vai di angeli, tra l’inferno e la terra un via vai di demoni.
Dio era vicino e interveniva con la Provvidenza nella storia umana. Tutto mostrava la presenza della
Trinità divina. Il Medio Evo è troppo vicino a noi e
noi siamo troppo immersi ancora nella sua cultura,
per poterlo capire. Il riferimento alla religione greca
potrebbe essere più esplicativo. Per i greci le storie
mitologiche costituivano una effettiva spiegazione
della realtà. Noi oggi le consideriamo discorsi inventati e inverosimili, applicando anacronisticamente ad essi il nostro concetto di realtà e di spiegazione. Invece noi dovremmo avvicinarci ai miti in modo tale da sentirli effettiva spiegazione della realtà;
per di più essi erano facili da ricordare e alla portata
di tutti. Le altre spiegazioni, quelle che saranno dette scientifiche, compariranno soltanto in séguito e
molti secoli dopo. Erano impensabili e inimmaginabili. Non si deve poi dimenticare che la fisica moderna, quella di G. Galilei (1564-1642), non poteva
nascere se non ci fossero stati i fisici parigini e la loro teoria dell’impeto. Si potrebbe anche ricordare
che in nessun’epoca storica la logica ha avuto uno
sviluppo come nel Medio Evo…
6.1. La differenza maggiore tra Età contemporanea e
Medio Evo è la concezione della realtà. E quella
medioevale, più corretta e più adeguata, è incentrata
sull’idea che il mondo sia complesso e che servano
strumenti concettuali molto complessi per conoscerlo. Il linguaggio si può usare in quattro modi diversi: letterale, allegorico, anagogico, morale. Ma
non ci si deve meravigliare se talvolta il linguaggio
è inadeguato ad esprimere la realtà. Il mondo contemporaneo scopre con estrema difficoltà la complessità del mondo reale e l’impossibilità di una conoscenza semplice e chiara, che unisca un termine, il
significante, alla cosa designata, il significato. Il
tentativo neoempiristico di costruire un linguaggio
fisicalistico fallisce: l’Enciclopedia delle scienza
unificate (Chicago, 1929) viene presto interrotta,
poiché le difficoltà a cui va incontro risultano insormontabili. Un po’ di conoscenza storica avrebbe
evitato di intraprendere una via che era già stata esclusa da 600 anni perché impraticabile in quanto
semplicistica.
7. Il canto finisce sottolineando l’importanza delle
preghiere dei vivi nell’abbreviare le pene delle anime purganti. In Pg XI, 31-33, si sottolinea l’importanza delle preghiere delle anime purganti a favore dei vivi. Nelle società tradizionali era intensissimo il rapporto tra i vivi ed i morti, perché la solidarietà e la collaborazione erano gli unici modi per
superare la debolezza dell’uomo nei confronti della
natura. L’uomo era indifeso contro il grande temporale come contro il piccolo, contro la peste come
contro una piccola influenza. E la morte era la compagna di ogni giorno della vita. La Chiesa estende la
solidarietà anche ai morti e dai morti ai vivi mediante le preghiere.
8. Il canto contiene una delle sentenze più significative della Divina commedia: «’l perder tempo a chi
più sa più dispiace» (v. 78). La poesia di Dante è
estremamente articolata: si dispiega anche nella cultura sapienziale dei proverbi e della vita quotidiana.
9. Dante ritiene che l’Impero debba essere garanzia
di pace e di giustizia, ma vede che un papa suscita
un sovrano (Carlo I d’Angiò) contro l’imperatore
(Manfredi prima, Corradino poi) e che l’imperatore
è sconfitto e ucciso. Vede anche l’inerzia degli imperatori tedeschi del suo tempo (Pg VI, 97-117) e le
continue lotte tra guelfi e ghibellini (Pd VI, 97-
111). E condanna.
10. In Pg III, 79-84, le anime sono paragonate a pecorelle che escono dall’ovile. Le metafore che fanno
riferimento ad animali sono particolarmente diffuse
nel poema.
11. Il canto, come tanti altri, può essere considerato
un esempio di analisi complessa di problemi complessi. Sono coinvolti il credente peccatore, la Chiesa, Dio, la misericordia di Dio, la dimenticanza del
vescovo di Cosenza e di molti ecclesiastici, il rapporto tra i vivi e i morti (e viceversa). Il poeta riesce
ad essere chiaro, didattico e persuasivo: tutte le variabile sono state considerate e giustamente valutate
nell’elaborazione delle risposte. E le risposte sono
soddisfacenti per tutti gli interessati.
La struttura del canto è semplice: 1) Virgilio spiega a Dante che Dio dispone i corpi delle anime a
soffrire le punizioni, ma non permette che la ragione
umana capisca come ciò possa succedere; 2) i due
poeti incontrano una schiera di anime, una di esse si
presenta e racconta la sua storia; 3) è Manfredi di
Svevia, che si lamenta perché il vescovo di Cosenza
ha dissepolto il suo corpo e lo ha portato fuori del
regno di Napoli; 4) non lo avrebbe fatto, se avesse
ricordato che Dio è sempre misericordioso: 5) le
scomuniche del papa e dei vescovi non possono impedire di ritornare a Dio e di ottenere il suo perdono; perciò 6) il poeta può riferire sulla terra che egli
è salvo.
Divina commedia. Purgatorio, a cura di P. Genesini 19
Canto IV
Quando per dilettanze o ver per doglie,
che alcuna virtù nostra comprenda
l’anima bene ad essa si raccoglie,
1
par ch’a nulla potenza più intenda;
e questo è contra quello error che crede
ch’un’anima sovr’altra in noi s’accenda.
4
E però, quando s’ode cosa o vede
che tegna forte a sé l’anima volta,
vassene ‘l tempo e l’uom non se n’avvede;
7
ch’altra potenza è quella che l’ascolta,
e altra è quella c’ha l’anima intera:
questa è quasi legata, e quella è sciolta.
10
Di ciò ebb’io esperienza vera,
udendo quello spirto e ammirando;
ché ben cinquanta gradi salito era
13
lo sole, e io non m’era accorto, quando
venimmo ove quell’anime ad una
gridaro a noi: “Qui è vostro dimando”.
16
Maggiore aperta molte volte impruna
con una forcatella di sue spine
l’uom de la villa quando l’uva imbruna,
19
che non era la calla onde saline
lo duca mio, e io appresso, soli,
come da noi la schiera si partìne.
22
Vassi in Sanleo e discendesi in Noli,
montasi su in Bismantova ‘n Cacume
con esso i piè; ma qui convien ch’om voli;
25
dico con l’ale snelle e con le piume
del gran disio, di retro a quel condotto
che speranza mi dava e facea lume.
28
Noi salavam per entro ‘l sasso rotto,
e d’ogne lato ne stringea lo stremo,
e piedi e man volea il suol di sotto.
31
Poi che noi fummo in su l’orlo suppremo
de l’alta ripa, a la scoperta piaggia,
“Maestro mio”, diss’io, “che via faremo?”.
34
Ed elli a me: “Nessun tuo passo caggia;
pur su al monte dietro a me acquista,
fin che n’appaia alcuna scorta saggia”.
37
Lo sommo er’alto che vincea la vista,
e la costa superba più assai
che da mezzo quadrante a centro lista.
40
Io era lasso, quando cominciai:
“O dolce padre, volgiti, e rimira
com’io rimango sol, se non restai”.
43
“Figliuol mio”, disse, “infin quivi ti tira”,
additandomi un balzo poco in sùe
che da quel lato il poggio tutto gira.
46
Sì mi spronaron le parole sue,
ch’i’ mi sforzai carpando appresso lui,
tanto che ‘l cinghio sotto i piè mi fue.
49
A seder ci ponemmo ivi ambedui
vòlti a levante ond’eravam saliti,
che suole a riguardar giovare altrui.
52
Li occhi prima drizzai ai bassi liti;
poscia li alzai al sole, e ammirava
che da sinistra n’eravam feriti.
55
Ben s’avvide il poeta ch’io stava
stupido tutto al carro de la luce,
ove tra noi e Aquilone intrava.
58
1. Quando per impressioni gradevoli o dolorose, che
una nostra facoltà riceva in sé, l’anima si concentra
tutta in essa, 4. [allora] appare che non intenda più
alcun’altra facoltà. E questo [fatto] è contro quell’errore (=dimostra la falsità della tesi – di platonici
e manichei –), che crede che in noi un’anima si accenda sopra un’altra. 7. E perciò, quando si ode o si
vede una cosa che attiri fortemente su di sé l’anima,
se ne va il tempo, e l’uomo non se ne accorge, 10.
perché una facoltà è quella che avverte il tempo,
un’altra quella che raccoglie l’anima intera: questa è
quasi legata [all’anima], quella ne è sciolta. 13. Io
ebbi una vera esperienza di ciò ascoltando quello
spirito (= Manfredi di Svevia) e meravigliandomi
[di ciò che diceva]. Così di ben cinquanta gradi era
salito il sole 16. – ed io non me n’ero accorto –,
quando venimmo dove quelle anime tutte insieme
gridarono a noi: «Questa è la strada di cui ci avete
domandato». 19. L’uomo del contado molte volte
chiude con una piccola forcata di spine, quando
l’uva imbruna (=diventa matura; cioè d’autunno),
un’apertura più grande di quella 22. che era il varco
per dove salì la mia guida, ed io dietro, soli, non appena la schiera [delle anime] si allontanò da noi. 25.
Si va a San Leo, si discende a Noli, si sale a
Bismantova e sul monte Caccùme soltanto a piedi,
ma qui convien (=è necessario) che l’uomo voli 28.
– io dico con le ali snelle e con le piume del grande
desiderio – dietro a quella guida, che mi dava speranza e mi faceva vedere la via. 31. Noi salimmo
dentro la spaccatura della roccia e da ogni lato ci
stringeva la parete, tanto che il terreno richiedeva
[che ci aiutassimo con] i piedi e le mani. 34. Dopo
che fummo sul margine superiore dell’alta ripa, nel
pendìo ormai visibile: «O maestro mio» io dissi,
«che via faremo?». 37. Ed egli a me: «Non cambiar
[direzione a]i tuoi passi, continua a camminare dietro di me sempre verso il monte, finché non ci appaia una saggia guida». 40. La sommità [del monte]
era così alta, che vinceva la vista (=non si vedeva),
ed il fianco era assai più ripido del raggio che da
mezzo quadrante (=45 gradi) va al centro [del cerchio]. 43. Io ero stanco, quando cominciai: «O dolce
padre, vòlgiti e guarda come io rimango solo, se tu
non ti fermi». 46. «O figlio mio, trascìnati fin qui»
disse additandomi un ripiano poco più in su, che da
quel lato girava tutto il monte. 49. Così mi spronarono le sue parole che mi sforzai, salendo a carponi
dietro di lui, finché il ripiano non mi fu sotto i piedi.
52. Lì ci ponemmo ambedue a sedere, rivolti ad oriente, da dove eravamo saliti, perché di solito giova
riguardare [la strada percorsa]. 55. Prima diressi gli
occhi alla spiaggia sottostante, poi li alzai verso il
sole, e guardavo meravigliato che ci colpisse da sinistra. 58. Ben s’accorse il poeta che io stavo tutto
stupito [rivolto] al carro della luce (=il sole), che
s’inoltrava tra noi e il vento Aquilone (=il settentrione). 
Divina commedia. Purgatorio, a cura di P. Genesini 20
Ond’elli a me: “Se Castore e Poluce
fossero in compagnia di quello specchio
che sù e giù del suo lume conduce,
 61
tu vedresti il Zodiaco rubecchio
ancora a l’Orse più stretto rotare,
se non uscisse fuor del cammin vecchio.
 64
Come ciò sia, se ‘l vuoi poter pensare,
dentro raccolto, imagina Siòn
con questo monte in su la terra stare
 67
sì, ch’amendue hanno un solo orizzòn
e diversi emisperi; onde la strada
che mal non seppe carreggiar Fetòn,
 70
vedrai come a costui convien che vada
da l’un, quando a colui da l’altro fianco,
se lo ‘ntelletto tuo ben chiaro bada”.
 73
“Certo, maestro mio,”, diss’io, “unquanco
non vid’io chiaro sì com’io discerno
là dove mio ingegno parea manco,
 76
che ‘l mezzo cerchio del moto superno,
che si chiama Equatore in alcun’arte,
e che sempre riman tra ‘l sole e ‘l verno,
 79
per la ragion che di’, quinci si parte
verso settentrion, quanto li Ebrei
vedevan lui verso la calda parte.
 82
Ma se a te piace, volontier saprei
quanto avemo ad andar; ché ‘l poggio sale
più che salir non posson li occhi miei”.
 85
Ed elli a me: “Questa montagna è tale,
che sempre al cominciar di sotto è grave;
e quant’om più va sù, e men fa male.
 88
Però, quand’ella ti parrà soave
tanto, che sù andar ti fia leggero
com’a seconda giù andar per nave,
 91
allor sarai al fin d’esto sentiero;
quivi di riposar l’affanno aspetta.
Più non rispondo, e questo so per vero”.
94
E com’elli ebbe sua parola detta,
una voce di presso sonò: “Forse
che di sedere in pria avrai distretta!”.
97
Al suon di lei ciascun di noi si torse,
e vedemmo a mancina un gran petrone,
del qual né io né ei prima s’accorse.
100
Là ci traemmo; e ivi eran persone
che si stavano a l’ombra dietro al sasso
come l’uom per negghienza a star si pone.
103
E un di lor, che mi sembiava lasso,
sedeva e abbracciava le ginocchia,
tenendo ‘l viso giù tra esse basso.
106
“O dolce segnor mio”, diss’io, “adocchia
colui che mostra sé più negligente
che se pigrizia fosse sua serocchia”.
109
Allor si volse a noi e puose mente,
movendo ‘l viso pur su per la coscia,
e disse: “Or va tu sù, che se’ valente!”.
112
Conobbi allor chi era, e quella angoscia
che m’avacciava un poco ancor la lena,
non m’impedì l’andare a lui; e poscia
115
ch’a lui fu’ giunto, alzò la testa a pena,
dicendo: “Hai ben veduto come ‘l sole
da l’omero sinistro il carro mena?”.
118
61. Perciò mi disse: «Se Castore e Polluce (=la costellazione dei Gemelli) fossero in congiunzione di
quello specchio (=il sole) che rischiara con la sua
luce l’emisfero settentrionale e meridionale [della
terra], 64. tu vedresti lo Zodiaco rosseggiante ruotare ancor più vicino alle due Orse (=ancor più a settentrione), se non uscisse fuori del vecchio cammino. 67. Se, tutto raccolto in te, vuoi poter pensare
come ciò avvenga, immagina che Gerusalemme stia
sulla terra con questo monte 70. in modo che ambedue abbiano lo stesso orizzonte ed emisferi opposti;
perciò la strada, che Fetónte – male per lui! – non
seppe percorrere con il carro [del padre Apollo], 73.
vedrai come rispetto a questo monte convien (=è necessario) che vada da una parte, mentre rispetto a
Gerusalemme [convien che vada] dall’altra, se il tuo
intelletto riesce a veder chiaramente». 76. «Certamente, o maestro mio» dissi, «io non vidi mai chiaro
come ora discerno là, dove il mio intelletto appariva
incapace di capire, 79. che il cerchio mediano del
cielo stellato – che in astronomia si chiama equatore e che rimane sempre tra l’estate e l’inverno – 82.
per la ragione che dici parte da qui (=dal purgatorio)
verso settentrione, mentre gli ebrei lo vedevano verso la parte calda [della terra; cioè verso meridione].
85. Ma, se a te piace [rispondermi], saprei volentieri
quanta strada dovremo percorrere, perché il monte
sale più di quanto non possano salire i miei occhi.»
88. Ed egli a me: «Questa montagna è tale, che è
sempre faticosa, quando si comincia dal basso; ma,
quanto più si sale, tanto meno fa male (=stanca). 91.
Perciò, quando essa ti apparirà tanto dolce, che
l’andar su ti sarà leggero – come l’andar giù, secondando la corrente, per la nave –, 94. allora sarai alla
fine di questo sentiero. Qui férmati, per riposar
l’affanno [della salita]. Non dico altro; e questo [che
ho detto] so che è vero». 97. E, come ebbe finito di
parlare, una voce risuonò lì vicino: «Forse avrai bisogno di sederti, prima [di arrivare lassù]!». 100. Al
suono di lei ciascuno di noi si voltò, e vedemmo a
sinistra un gran pietrone, del quale prima né io né
egli ci eravamo accorti. 103. Ci spostammo là. Qui
c’erano persone che stavano all’ombra dietro alla
roccia, come l’uomo per negligenza si mette a stare.
106. E uno di loro, che mi sembrava stanco, sedeva
ed abbracciava le ginocchia, tenendo il viso giù basso tra esse. 109. «O mio dolce signore» io dissi,
«guarda colui che si mostra più negligente che se la
pigrizia fosse sua sorella!» 112. Allora [quell’anima] si rivolse a noi e ci prestò attenzione, muovendo il capo [un po’] su per la coscia, e disse: «Ora
va’ tu su, che sei bravo!». 115. Allora conobbi chi
era, e quell’angoscia, che mi accelerava ancora un
poco il respiro, non m’impedì d’andare fino a lui; e,
dopo 118. che fui giunto da lui, alzò la testa appena,
dicendo: «Hai visto bene come il sole conduce il
carro (=risplende) alla tua sinistra?». 
Divina commedia. Purgatorio, a cura di P. Genesini 21
Li atti suoi pigri e le corte parole
mosser le labbra mie un poco a riso;
poi cominciai: “Belacqua, a me non dole
121
di te omai; ma dimmi: perché assiso
quiritto se’? attendi tu iscorta,
o pur lo modo usato t’ha’ ripriso?”.
124
Ed elli: “O frate, andar in sù che porta?
ché non mi lascerebbe ire a’ martìri
l’angel di Dio che siede in su la porta.
127
Prima convien che tanto il ciel m’aggiri
di fuor da essa, quanto fece in vita,
perch’io ‘ndugiai al fine i buon sospiri,
130
se orazione in prima non m’aita
che surga sù di cuor che in grazia viva;
l’altra che val, che ‘n ciel non è udita?”.
133
E già il poeta innanzi mi saliva,
e dicea: “Vienne omai; vedi ch’è tocco
meridian dal sole e a la riva
136
cuopre la notte già col piè Morrocco”. 139
121. I suoi atti pigri e le sue brevi parole mossero le
mie labbra ad un sorriso; poi cominciai: «O Belacqua, non mi preoccupo più 124. di te ormai, [vedendoti salvo]. Ma dimmi: perché sei seduto proprio
qui? Tu attendi una scorta oppure ti ha ripreso la
consueta pigrizia?». 127. Ed egli: «O fratello, l’andar su che giova? Non mi lascerebbe andare alla pena espiatrice l’angelo di Dio che siede sulla porta
[del purgatorio]. 130. Prima conviene (=è necessario) che il cielo giri intorno a me, fuori di essa, tanto
quanto fece nella mia vita, perché io rimandai sino
agli ultimi istanti i buoni sospiri (=il pentimento),
133. se non mi aiuta prima una preghiera, che sorga
da un cuore che viva in grazia [di Dio]. Che vale
l’altra, se non è udita dal cielo?». 136. E già il poeta mi saliva davanti e diceva: «Vieni ormai. Vedi
che il meridiano è toccato dal sole (=è mezzogiorno)
e sulla riva [dell’Oceano] 139. la notte copre già
con il piede il Marocco (=sono le 18.00)».
I personaggi
San Leo è un borgo dell’Umbria, vicino a Montefeltro. Noli è una cittadina ligure, che ai tempi di Dante si raggiungeva soltanto per mare. Bismantova è
un monte dell’Appennino emiliano nei pressi di Canossa, sulla cui cima si rifugiava la popolazione in
tempo di guerra. Sono esempi di località molto scoscese.
Castore e Polluce sono figli di Giove e di Leda. Secondo una leggenda Giove ama Leda sotto forma di
un cigno. La donna partorisce due uova. Dalla prima
nasce Elena; dalla seconda i due gemelli. Alla loro
morte Giove dà loro l’immortalità e li trasforma nella costellazione che porta il loro nome.
Fetónte viene a sapere dalla madre Climène che è
figlio di Apollo, perciò chiede al padre di guidare il
carro del sole. I cavalli si accorgono della sua guida
inesperta e lo scaraventano giù dal carro. Egli precipita vicino al Po e muore. Le sorelle, che lo piangono, vengono trasformate in pioppi. La fonte di
Dante è Ovidio, Metam., I, 748 sgg.
Belacqua è un artigiano fiorentino famoso per la sua
abilità nell’intagliare liuti e chitarre. Un Duccio di
Bonavia, soprannominato Belacqua e famoso per la
sua pigrizia, muore nel 1302.
Commento
1. Il canto è tranquillo, di passaggio. Ed ha la costruzione di tanti altri. Dante dà grande spazio – come
altrove – a un’osservazione psicologica e filosofica
(vv. 1-12), quindi a un excursus geografico (vv. 37-
87), che ricorda la descrizione della geografia infernale fatta da Virgilio (If XIV, 94-138). Poi insiste
sulle difficoltà della salita e Virgilio lo rassicura: la
montagna del purgatorio è tale che, più si sale, più
facile diventa il viaggio (vv. 88-96). Segue l’incontro con Belacqua (vv. 97-135), a cui pone fine Virgilio, che invita il poeta a riprendere il viaggio (vv.
136-139).
2. Il poeta si abbandona a una lunga spiegazione geografico-astronomica, che si può riassumere in modo
molto semplice: Gerusalemme e il purgatorio si trovano agli antipodi. Perciò il sole, visto da Gerusalemme si trova da una parte, visto dal purgatorio si
trova dall’altra. L’esempio diventa più semplice se
si fa riferimento al Polo Nord e al Polo Sud. Le parole del testo appaiono difficili perché il poeta parla
in modo elevato e perché arricchisce il testo con la
metafora di Fetónte, il figlio di Apollo che guida il
carro del sole e che precipita sulle rive del Po, dove
le sorelle lo piangono. Dante, sempre attento osservatore della realtà, introduce un principio di relatività: a seconda del punto di vista assunto una cosa
può apparire alla nostra destra oppure alla nostra sinistra..
2.1. La curiosità verso il cielo e verso le scoperte
geografiche caratterizza le società tradizionali. Può
sorprendere, ma soltanto in parte, che esse conoscessero meglio il cielo che la terra: potevano osservare
il primo, ma non avevano strumenti né mezzi materiali per osservare la seconda. Le caravelle usate da
Cristoforo Colombo per affrontare l’alto mare dovevano ancora essere progettate e costruite (1492).
Come pure il telescopio (1609), la mongolfiera
(1783), la macchina fotografica (1851), l’aereo
(1907), i razzi spaziali (1957).
3. Belacqua si dimostra estremamente coerente sia
in vita sia in morte. Ed anche logico: «Che serve
che io mi affretti – dice –, se l’angelo custode del
purgatorio m’impedisce di entrare?». Tra i due amici vi è un garbato scambio di battute, a cui pone fine
l’intervento finale di Virgilio: «Riprendiamo il viaggio, sono ormai le 12.00, mentre in Marocco sono
le 18.00 e tra poco scende la sera». Nel Medio Evo
si pensava che il Marocco fosse a 90° ad ovest di
Gerusalemme e che il purgatorio fosse agli antipodi
di Gerusalemme. Anche Belacqua insiste sull’importanza delle preghiere dei vivi nell’abbreviargli la
pena. Ma fa una precisazione: le preghiere devono
essere dette in grazia di Dio, perché le altre non
giungono fino a Lui. Il poeta insiste su questo rapporto tra i vivi e i morti, che supera anche le barriere della morte.
4. Il candido e inoffensivo ragionamento di Belacqua rimanda a Guido da Montefeltro, esperto in inganni, che si fa ingannare dal papa Bonifacio VIII e 
Divina commedia. Purgatorio, a cura di P. Genesini 22
che s’inganna da solo, sia in vita, sia in morte, con
un ragionamento scorretto (If XXVII, 61-66). In vita, quando il papa gli dice che lo assolve prima che
egli dia il consiglio fraudolento. Ed egli non coglie
quello che, dopo morto, il diavolo logico gli fa notare: non ci si può pentire prima di commettere peccato, ma – eventualmente – soltanto dopo. In morte,
quando con un tortuoso ragionamento dimostra a se
stesso che Dante non può essere vivo: a) nessuno è
mai fuggito dall’inferno & l’interlocutore è all’inferno; dunque l’interlocutore non potrà uscire dall’inferno; pertanto, b) se il poeta è e resterà
all’inferno, allora egli può raccontare la sua storia
senza temere di ricoprirsi di vergogna. Il primo ragionamento è scorretto (il dannato si dimentica di
fare l’operazione corretta: controllare con i suoi occhi se l’interlocutore è vivo o morto); il secondo ragionamento, che si basa sulla conclusione del primo,
è ugualmente scorretto... La logica, l’arte dell’argomentazione corretta, va usata soltanto se si è capaci
di usarla e tenendo presente poi che, in ogni caso,
essa garantisce soltanto la correttezza formale del
ragionamento. Ma nessun ragionamento, nessuna argomentazione è soltanto correttezza formale...
5. In questo canto Dante dimostra una garbata ironia
e una intima manifestazione di affetto verso l’anima.
Ma la gamma dei sentimenti che prova personalmente o che attribuisce alle anime è vastissima: amore, odio, invidia, superbia, ironia, sarcasmo, compassione, affetto, lode, rimprovero, stanchezza, vergogna, dolore, paura, compiacimento, soddisfazione
ecc. Vale la pena di ricordare il suo sadismo verso
Filippo Argenti (If VII), il suo masochismo quando
incontra Beatrice (Pg XXX), la sua irruenza, la sua
passionalità politica e la sua intransigenza nei confronti dei principi italiani, sempre in conflitto tra loro (Pg VI).
6. Dante è attento anche alla gestualità dell’anima:
Belacqua è seduto ed abbraccia le ginocchia, alza
appena un ciglio. Sembrava che la pigrizia fosse sua
sorella. Questa attenzione si trova in tutta la Divina
commedia. In If X, 31-36 e 52-54, Farinata degli
Uberti è in piedi, il suocero Cavalcante de’ Cavalcanti è a ginocchioni. In If XV, 22-24, Brunetto Latini afferra volgarmente il discepolo per la veste. In
If XXVII, 31-33, Virgilio tocca con il gomito il poeta. In If XXXIII, 1-3, il conte Ugolino si pulisce educatamente la bocca con i capelli del vescovo
Ruggieri degli Ubaldini, prima di mettersi a parlare
con Dante. In Pg VI, 61-66, Sordello da Goito segue
con gli occhi i due poeti. In Pg XIII, 13-15, Virgilio
fa una piroetta sul piede destro...
La struttura del canto è semplice: 1) Dante e Virgilio procedono per la salita sempre più difficile,
quindi si fermano; 2) vedono un’anima seduta pigramente appoggiata alla roccia; 3) è Belacqua, amico di Dante, che ha mantenuto la sua pigrizia anche dopo la morte; 4) il poeta esprime la sua contentezza nel vederlo salvo; 5) dopo un altro scambio di
battute con l’amico, Dante, sollecitato da Virgilio,
riprende il viaggio.
Divina commedia. Purgatorio, a cura di P. Genesini 23
Canto V
Io era già da quell’ombre partito,
e seguitava l’orme del mio duca,
quando di retro a me, drizzando ‘l dito,
1
una gridò: “Ve’ che non par che luca
lo raggio da sinistra a quel di sotto,
e come vivo par che si conduca!”.
4
Li occhi rivolsi al suon di questo motto,
e vidile guardar per maraviglia
pur me, pur me, e ‘l lume ch’era rotto.
7
“Perché l’animo tuo tanto s’impiglia”,
disse ‘l maestro, “che l’andare allenti?
che ti fa ciò che quivi si pispiglia?
10
Vien dietro a me, e lascia dir le genti:
sta come torre ferma, che non crolla
già mai la cima per soffiar di venti;
13
ché sempre l’omo in cui pensier rampolla
sovra pensier, da sé dilunga il segno,
perché la foga l’un de l’altro insolla”.
16
Che potea io ridir, se non “Io vegno”?
Dissilo, alquanto del color consperso
che fa l’uom di perdon talvolta degno.
19
E ‘ntanto per la costa di traverso
venivan genti innanzi a noi un poco,
cantando ‘Miserere’ a verso a verso.
22
Quando s’accorser ch’i’ non dava loco
per lo mio corpo al trapassar d’i raggi,
mutar lor canto in un “oh!” lungo e roco;
25
e due di loro, in forma di messaggi,
corsero incontr’a noi e dimandarne:
“Di vostra condizion fatene saggi”.
28
E ‘l mio maestro: “Voi potete andarne
e ritrarre a color che vi mandaro
che ‘l corpo di costui è vera carne.
31
Se per veder la sua ombra restaro,
com’io avviso, assai è lor risposto:
fàccianli onore, ed essere può lor caro”.
34
Vapori accesi non vid’io sì tosto
di prima notte mai fender sereno,
né, sol calando, nuvole d’agosto,
37
che color non tornasser suso in meno;
e, giunti là, con li altri a noi dier volta
come schiera che scorre sanza freno.
40
“Questa gente che preme a noi è molta,
e vegnonti a pregar”, disse ‘l poeta:
“però pur va, e in andando ascolta”.
43
“O anima che vai per esser lieta
con quelle membra con le quai nascesti”,
venian gridando, “un poco il passo queta.
46
Guarda s’alcun di noi unqua vedesti,
sì che di lui di là novella porti:
deh, perché vai? deh, perché non t’arresti?
49
Noi fummo tutti già per forza morti,
e peccatori infino a l’ultima ora;
quivi lume del ciel ne fece accorti,
52
sì che, pentendo e perdonando, fora
di vita uscimmo a Dio pacificati,
che del disio di sé veder n’accora”.
55
E io: “Perché ne’ vostri visi guati,
non riconosco alcun; ma s’a voi piace
cosa ch’io possa, spiriti ben nati,
58
1. Io avevo già lasciato quelle ombre e seguivo le
orme della mia guida, quando dietro a me, alzando
il dito, 4. una gridò: «Guarda! Il raggio di sole non
appare capace di attraversare la parte sinistra di quel
che sta più sotto e che pare che cammini come un
vivo!». 7. Al suono di queste parole rivolsi gli occhi
e vidi quelle anime guardar meravigliate soltanto
me, soltanto me, e la luce che era interrotta (=l’ombra). 10. «Perché il tuo animo si distrae tanto» disse
il maestro, «che rallenti il cammino? Che importanza ha per te ciò che qui si bisbiglia? 13. Vieni dietro
a me, e lascia dir le genti: sta come una torre ferma,
che non scuote mai la cima, per quanto soffino i venti, 16. perché sempre l’uomo, in cui un pensiero sorge sull’altro, allontana da sé la meta, perché il secondo [pensiero] indebolisce l’intensità del primo.»
19. Che cosa potevo rispondere, se non «Io vengo»?
Lo dissi, con il volto coperto da quel rossore, che
talvolta fa l’uomo degno di perdono. 22. Intanto per
la costa in direzione trasversale venivano genti un
po’ davanti a noi, cantando il Miserere un versetto
dopo l’altro. 25. Quando si accorsero che il mio
corpo non lasciava attraversare i raggi, mutarono il
loro canto in un «oh!» lungo e roco. 28. Due di loro,
in forma di messaggeri, ci corsero incontro e ci domandarono: «Fateci conoscere la vostra condizione». 31. Il mio maestro: «Voi potete ritornare e riferire a coloro che vi hanno mandato che il corpo di
costui è vera carne. 34. Se, come penso, si fermarono per aver visto la sua ombra, ho detto loro abbastanza: lo accolgano bene, perché le può ripagare
con qualcosa di gradito». 37. Io non vidi mai, al
cominciar della notte, stelle cadenti solcare il cielo
sereno tanto rapidamente né, al tramonto del sole,
[vidi mai lampi fendere] le nuvole d’agosto, 40.
quanto coloro (=i due messaggeri) tornarono su in
minor tempo. E, giunti là, si volsero insieme con gli
altri per venire verso di noi, come una schiera che
corre senza freno. 43. «Queste anime, che ci stringono, sono molte e vengono a pregarti» disse il poeta, «perciò continua ad andare e, camminando, ascòltale.» 46. «O anima, che vai per esser beata con
quelle membra con le quali nascesti» venivano gridando, «ferma un po’ il tuo passo. 49. Guarda se hai
mai visto qualcuno di noi, così potrai portare notizie
di lui nel mondo dei vivi. Deh, perché vai? deh, perché non ti arresti? 52. Noi morimmo tutti in modo
violento e fummo peccatori fino all’ultima ora. In
punto di morte la luce del cielo (=la grazia di Dio)
ci fece accorti, 55. così che, pentendoci e perdonando, uscimmo fuori di vita in pace con Dio, che ora ci
fa provare l’intenso desiderio di vederlo.» 58. Ed io:
«Per quanto guardi nei vostri visi, non riconosco alcuno; ma, o spiriti ben nati, se vi piace cosa, che io
possa fare, 
Divina commedia. Purgatorio, a cura di P. Genesini 24
voi dite, e io farò per quella pace
che, dietro a’ piedi di sì fatta guida
di mondo in mondo cercar mi si face”.
61
E uno incominciò: “Ciascun si fida
del beneficio tuo sanza giurarlo,
pur che ‘l voler nonpossa non ricida.
64
Ond’io, che solo innanzi a li altri parlo,
ti priego, se mai vedi quel paese
che siede tra Romagna e quel di Carlo,
67
che tu mi sie di tuoi prieghi cortese
in Fano, sì che ben per me s’adori
pur ch’i’ possa purgar le gravi offese.
70
Quindi fu’ io; ma li profondi fóri
ond’uscì ‘l sangue in sul quale io sedea,
fatti mi fuoro in grembo a li Antenori,
73
là dov’io più sicuro esser credea:
quel da Esti il fé far, che m’avea in ira
assai più là che dritto non volea.
76
Ma s’io fosse fuggito inver’ la Mira,
quando fu’ sovragiunto ad Oriaco,
ancor sarei di là dove si spira.
79
Corsi al palude, e le cannucce e ‘l braco
m’impigliar sì ch’i’ caddi; e lì vid’io
de le mie vene farsi in terra laco”.
82
Poi disse un altro: “Deh, se quel disio
si compia che ti tragge a l’alto monte,
con buona pietate aiuta il mio!
85
Io fui di Montefeltro, io son Bonconte;
Giovanna o altri non ha di me cura;
per ch’io vo tra costor con bassa fronte”.
88
E io a lui: “Qual forza o qual ventura
ti traviò sì fuor di Campaldino,
che non si seppe mai tua sepultura?”.
91
“Oh!”, rispuos’elli, “a piè del Casentino
traversa un’acqua c’ha nome l’Archiano,
che sovra l’Ermo nasce in Apennino.
94
Là ‘ve ‘l vocabol suo diventa vano,
arriva’ io forato ne la gola,
fuggendo a piede e sanguinando il piano.
97
Quivi perdei la vista, e la parola
nel nome di Maria fini’, e quivi
caddi, e rimase la mia carne sola.
 100
Io dirò vero e tu ‘l ridì tra ‘ vivi:
l’angel di Dio mi prese, e quel d’inferno
gridava: “O tu del ciel, perché mi privi?
 103
Tu te ne porti di costui l’etterno
per una lagrimetta che ‘l mi toglie;
ma io farò de l’altro altro governo!”.
 106
Ben sai come ne l’aere si raccoglie
quell’umido vapor che in acqua riede,
tosto che sale dove ‘l freddo il coglie.
 109
Giunse quel mal voler che pur mal chiede
con lo ‘ntelletto, e mosse il fummo e ‘l vento
per la virtù che sua natura diede.
 112
Indi la valle, come ‘l dì fu spento,
da Pratomagno al gran giogo coperse
di nebbia; e ‘l ciel di sopra fece intento,
 115
sì che ‘l pregno aere in acqua si converse;
la pioggia cadde e a’ fossati venne
di lei ciò che la terra non sofferse;
 118
61. ditelo. Io la farò, per quella pace [del paradiso]
che, seguendo questa guida, devo cercare attraverso
il mondo dei dannati e il mondo dei purganti». 64.
Uno (=Jacopo del Càssero) incominciò: «Ciascuno
di noi si fida del bene, che gli farai, senza che tu ce
lo giuri, purché l’impossibilità non impedisca la tua
volontà. 67. Perciò io, che parlo da solo prima degli
altri, ti prego, se vedrai quel paese che si trova tra la
Romagna ed il regno di Carlo II d’Angiò (=di Napoli), 70. che tu mi sia generoso di preghiere in Fano, così che le anime in grazia di Dio intercedano
per me, tanto che io possa espiare le gravi colpe [che
ho commesso]. 73. Io fui di quella città (=Fano), ma
le ferite profonde, dalle quali uscì il sangue nel quale io vivevo, mi furono fatte nel territorio di Padova,
76. dove io pensavo di essere più sicuro: Azzo VIII
d’Este mi fece uccidere, che mi odiava molto più di
quanto non fosse giusto. 79. Ma, se io fossi fuggito
verso Mira, quando arrivai ad Oriago, sarei ancora
là (=sulla terra), dove si respira. 82. Corsi verso la
palude, ma le canne palustri ed il fango m’impigliarono e mi fecero cadere. Lì io vidi le mie vene fare
un lago di sangue per terra». 85. Poi un altro disse:
«Deh, possa compiersi quel desiderio di pace spirituale, che ti conduce alla cima del monte!, aiuta il
mio desiderio [di salire il monte] con le tue pietose
preghiere di anima buona! 88. Io fui di Montefeltro,
io son Bonconte: né [mia moglie] Giovanna né alcun
altro hanno cura di me, perciò io vado tra queste anime con la fronte bassa». 91. Ed io a lui: «Quale
violenza o quale caso fortùito ti trascinò così lontano da Campaldino (1289), che non si seppe mai dove rimase il tuo corpo?». 94. «Oh!» egli rispose, «ai
piedi del Casentino scorre un fiume che ha nome
Archiano, che nasce sugli Appennini sopra l’eremo
di Camàldoli. 97. Là, dove il suo nome diventa inutile (=alla confluenza con l’Arno), io arrivai con una
ferita alla gola, fuggendo a piedi e insanguinando il
terreno. 100. Qui perdetti la vista, e nel nome di
Maria finii la parola. Qui caddi, e la mia carne rimase sola (=senza l’anima). 103. Io dirò il vero e tu
lo ridici fra i vivi: l’angelo di Dio mi prese, ma il
diavolo dell’inferno gridava: “O tu, che vieni dal
cielo, perché vuoi togliermi quest’anima? 106. Tu
porti via con te la parte eterna (=l’anima) di costui
per una lacrimetta, che me lo fa perdere. Ma io riserverò all’altra parte (=il corpo) di costui un trattamento ben diverso!”. 109. Tu sai bene come
nell’aria si addensa quel vapore umido, che poi si
trasforma in acqua, quando sale dove il freddo la fa
condensare. 112. Quello congiunse la volontà cattiva, che ricerca soltanto il male, con l’intelletto e
mosse il vapore ed il vento grazie alle capacità che
gli diede la sua natura d’angelo. 115. Poi, quando il
dì si spense, coprì di nebbia la valle che va da
Pratomagno alla Giogaia di Camàldoli e riempì di
nuvole il cielo che la sovrastava. 118. L’aria, impregnata di vapori, si convertì in acqua; la pioggia
cadde, e andò nei fossati quella parte di essa che la
terra non assorbì. 
Divina commedia. Purgatorio, a cura di P. Genesini 25
e come ai rivi grandi si convenne,
ver’ lo fiume real tanto veloce
si ruinò, che nulla la ritenne.
121
Lo corpo mio gelato in su la foce
trovò l’Archian rubesto; e quel sospinse
ne l’Arno, e sciolse al mio petto la croce
124
ch’i’ fe’ di me quando ‘l dolor mi vinse;
voltòmmi per le ripe e per lo fondo,
poi di sua preda mi coperse e cinse”.
127
“Deh, quando tu sarai tornato al mondo,
e riposato de la lunga via”,
seguitò ‘l terzo spirito al secondo,
130
“ricorditi di me, che son la Pia:
Siena mi fé, disfecemi Maremma:
salsi colui che ‘nnanellata pria
133
disposando m’avea con la sua gemma”. 136
121. Quando confluì nei torrenti, si riversò con tale
furia nel fiume più grosso (=l’Arno), che nulla la
trattenne. 124. L’Archiano, divenuto impetuoso,
trovò alla foce il mio corpo ormai freddo e lo sospinse nell’Arno e sciolse la croce che con le mie
braccia avevo fatto 127. sul petto, quando mi vinse
il dolore [per i miei peccati]. [La corrente] mi rivoltò per le rive e per il fondo, poi mi ricoperse e mi
avvolse con quanto trascinava con sé.» 130. «Deh,
quando tu sarai tornato nel mondo e avrai riposato
per il lungo viaggio» continuò il terzo spirito (=Pia
de’ Tolomei) dopo il secondo, 133. «ricòrdati di
me, che son la Pia. Siena mi fece nascere, Maremma
mi fece morire: si salvi colui (=Nello de’ Pannocchieschi) che prima (=nei giorni felici), dichiarandomi 136. sua sposa, mi aveva dato l’anello con la
sua gemma.»
I personaggi
Jacopo del Càssero (1260ca.-1298) discende da
una nobile famiglia di Fano ed è un uomo politico di
una certa importanza. Nel 1288 guida le milizie di
Fano che soccorrono Firenze contro Arezzo. Nella
battaglia di Campaldino (1289) ha Dante tra gli alleati e Bonconte da Montefeltro tra i nemici. Nel
1296 è podestà e capo delle milizie di Bologna. Difende la città contro le mire espansionistiche di Azzo VIII d’Este, signore di Ferrara. Nel 1298 accetta
l’invito di assumere la carica di podestà di Milano.
Per non passare attraverso il territorio ferrarese, raggiunge Venezia via mare. Da Venezia prende la
strada per Milano via Padova. Ma ad Oriago, sul
Brenta, è raggiunto dai sicari di Azzo VIII, che lo
uccidono.
Bonconte da Montefeltro (1250/55-1289) è figlio
di Guido da Montefeltro e di parte ghibellina come
il padre. Nel 1287 aiuta i ghibellini di Arezzo a cacciare i guelfi. Ciò provoca la guerra tra Arezzo e Firenze. Nel 1288 è a fianco degli aretini, che sconfiggono i senesi alla Pieve del Toppo. Nel 1289 guida
l’esercito di Arezzo contro i guelfi di Firenze, ma è
sconfitto a Campaldino dove muore combattendo
valorosamente. Dante è tra i suoi avversari.
Pia de’ Tolomei è moglie di Nello de’ Pannocchieschi (?-1322), podestà di Volterra e di Lucca, capitano della taglia guelfa nel 1284. Non si sa perché il
marito la fa uccidere. Di lei non si hanno altre notizie.
Commento
1. Il canto inizia con una complessa osservazione
psicologica fatta da Virgilio che rimprovera Dante
perché si distrae. Non deve distrarsi per nessun motivo. Il poeta latino lo invita a restare fermo come
una torre, che non muove nemmeno la cima, per
quanto venti soffino impetuosi (vv. 10-17). L’osservazione ha anche un valore operativo: se si sta facendo una cosa, è inutile volerne fare anche
un’altra, perché si fanno male tutt’e due... Sono consigli spiccioli, ma nel testo dantesco essi diventano
qualcosa di completamente diverso: sono passati attraverso la mente di Dante e si sono trasformati. So
no divenuti versi potenti – sono divenuti poesia –,
che s’imprimono per sempre nella mente del lettore.
2. Jacopo del Càssero vede la sua morte: la vita gli
esce lentamente dalle vene con il suo sangue, che fa
un lago. E, mentre sta morendo, può pensare che, se
avesse preso l’altra strada, sarebbe ancora vivo, non
sarebbe stato raggiunto dalla vendetta di Azzo VIII
d’Este. Le sue precauzioni si sono rivelate vane, ed
egli ha pagato con ciò che ha di più prezioso: la vita. Anch’egli fa parte, come Casella e Belacqua,
della giovinezza del poeta.
2.1. Egli ha la fortuna o la sfortuna di meditare in
punto di morte su un problema molto complesso,
quello della decisione: se avesse preso l’altra strada,
non sarebbe caduto nell’imboscata. Ma scopre qual
è la strada pericolosa soltanto in séguito, quando è
troppo tardi. Peraltro non si chiede se i sicari, da
buoni professionisti, si erano prudentemente messi in
agguato anche sull’altra strada. Né si chiede perché
non ha fatto la strada in compagnia o armato. In ogni
caso non si pente di avere applicato la legge.
2.2. Il problema della decisione è uno dei fili conduttori del poema. Fin da If II, il poeta deve decidere se fare o non fare il viaggio; e si preoccupa di vedere se ne ha le capacità. Ma il problema della scelta e della decisione compare soprattutto con le
grandi figure di Farinata degli Uberti e Cavalcante
de’ Cavalcanti (If X) e poi di Ulisse (If XXVI). Il
problema teorico della decisione ricompare ed è
messo in splendidi versi anche in séguito quando il
poeta si trova nella stessa condizione dell’asino di
Buridano e non sa da quale domanda iniziare (Pd
IV, 1-12).
2.3. Il problema della decisione riguarda la vita quotidiana di ogni individuo, giorno dopo giorno. Ed è
un problema che riguarda anche la teoria economica: quale scelta conviene fare? Come è possibile
rendere massimi i vantaggi (o il profitto) e rendere
minimi i rischi? Prima di partire per il lungo viaggio
la famiglia veneziana dei Polo forse si è posta questi
problemi (1275-1292). Il fatto è che la realtà non è
mai del tutto trasparente, poiché non si hanno tutte
le informazioni che servono (peraltro, anche se le
avessimo, non riusciremmo a elaborarle). Oppure po-
Divina commedia. Purgatorio, a cura di P. Genesini 26
trebbe avvenire un fatto assolutamente imprevedibile come una inondazione o un terremoto, che scombina le nostre previsioni. L’uomo però ha cercato di
ingabbiare il caso e le previsioni nel futuro nella teoria delle probabilità.
3. Bonconte si salva nell’ultimo istante di vita con
un pentimento sincero. Il padre Guido invece pianifica la conversione e si fa frate francescano. Ma la
fede è tiepida e si fa ingannare dal papa Bonifacio
VIII, che gli chiede un consiglio fraudolento. Egli
prima si rifiuta, poi accetta, quando il papa gli promette che lo assolve del peccato ancor prima di peccare. Quando muore, un diavolo logico sottrae la sua
anima a Francesco d’Assisi, dicendo che non ci si
può pentire prima di peccare, perché la contraddizione non lo permette (If XXVII, 61-132). E la porta
all’inferno. Il demonio che ha la meglio sul santo
sprovveduto è un demonio logico, che ha studiare
all’università. Invece il demonio sconfitto dal pentimento finale di Bonconte è un demonio che fa valere i suoi poteri di angelo decaduto: scatena un
temporale, che travolge il corpo del peccatore e non
lo fa più ritrovare.
3.1. Con Bonconte il poeta ha la possibilità di ricordare che il diavolo ha i poteri che aveva come angelo e che li usa a suo piacimento. In questo caso suscita un temporale. Il temporale peraltro poteva essere
provocato anche da un angelo, che lo scatenava a fin
di bene. Ed anche poteva avvenire in modo naturale,
dalla condensa dell’umidità presente nell’aria e dall’arrivo di correnti d’aria fredde. Un temporale che
favoriva un contadino e ne danneggiava un altro
metteva nei guai i teologi... Sono i piccoli particolari che rendono difficile la vita dei pensatori.
3.2. Ma ha anche la possibilità di collegare due casi
uguali e diversi che si sono sviluppati in versi opposti: Guido pianifica la salvezza ma poi perde
l’anima; Bonconte improvvisa la soluzione all’ultimo istante di vita e salva l’anima. Il lettore viene
direttamente coinvolto: leggendo questo canto, ricorda senz’altro il canto dell’Inferno, poiché la sua
memoria si attiva e fa spontaneamente il collegamento o il confronto. E viene messo davanti al
dramma: il padre dannato all’inferno, il figlio salvo
anche se in purgatorio, ma con il paradiso a portata
di mano. La drammatizzazione riguarda un motivo
forte, quello della paternità, che era stato adoperato
allo stesso scopo anche in altri canti: con Ulisse che
invece della famiglia sceglie l’esplorazione del
mondo disabitato oltre le colonne d’Ercole; con Farinata degli Uberti e Cavalcante de’ Cavalcanti (If
X); con il conte Ugolino della Gherardesca che divora il cranio del proprio avversario, il vescovo
Ruggirei degli Ubaldini (If XXXIII). I due canti –
Pg V che rimanda a If XXVII – suggeriscono quindi
visibilmente che il poema non va letto a canti singoli, ma a canti aggregati, secondo le indicazioni puntuali dell’autore.
3.3. Il lettore e la sua memoria sono attivati e coinvolti anche da un altro versante: chi consoce la storia di Bonconte sa anche come e quando è morto e
che non si è trovato i suo corpo. Sa anche che tra gli
avversari era Dante. E non può non provare meraviglia: prevedeva che i due si sarebbero messi a litigare o a ricordare passionalmente la battaglia o gli odi
e i rancori che li avevano divisi. E invece niente di
tutto ciò: il passato è interamente rimosso e dimenticato sia per l’anima, che è morta pentendosi e perdonando, sia per il poeta. Dante è soltanto il pellegrino che deve compiere un lungo viaggio e che ha
davanti a sé un’anima che ormai è sicura di essere
salva. Il poeta sorprende il lettore, evitando tutti gli
argomenti ovvi e riservandogli lo spettacolo della
potenza e della violenza del diavolo gabbato, che
scatena la sua furia suscitando un temporale e vendicandosi sul corpo dell’anima che aveva perduto.
Dante riserva al lettore una sorpresa dello stesso tipo
in cima al purgatorio, quando prima di Beatrice pone una straordinaria e misteriosa figura di donna (Pg
XXVIII) e quando l’incontro tra il poeta e Beatrice
è… (Pg XXX). Anzi, no, le sorprese sono due…
Oppure tre, perché c’è anche una terza donna, che ci
si sarebbe aspettati di vedere all’inferno, con Taide
(If XVIII), piuttosto che nel paradiso terrestre (Pg
XXXII)!
3.4. In séguito il lettore ripeterà una situazione simile: leggendo il canto di Sapìa di Siena ((Pg XIII)
andrà con il pensiero a due canti precedenti, dove
espia la sua pena il nipote Provenzan Salvani (Pg
XI): la donna desidera la sconfitta dei suoi concittadini, per vendicarsi di un torto subito. Vuole vendicarsi del nipote, che ha prevaricato il proprio marito.
La somiglianza tra Provenzan e Bonconte riguarda
anche il fatto che sono morti tutti e due sul campo di
battaglia. Provenzan però è ucciso, decapitato e la
testa, infilzata in una pica, è portata in giro per il
campo di battaglia.
4. Pia de’ Tolomei è una trepida figura di donna.
Desidera esser ricordata nel mondo dei vivi, ma dice
cortesemente: «Deh, quando tu sarai tornato al mondo E riposato de la lunga via, ricorditi di me...»
(vv. 130-133). Riassume in un unico verso la sua vita: «Siena mi fé, disfecemi Maremma» (v. 134), che
riduce al luogo di nascita e di morte. Poi con il pensiero va al marito, che ama ancora e a cui augura di
salvarsi. Infine ricorda con estrema intensità la cerimonia nuziale, che realizzava lo scopo della sua
vita, sposarsi: la dichiarazione che è sua moglie e,
contemporaneamente, l’azione di metterle al dito
l’anello, che aveva una gemma preziosa. Il matrimonio sottolinea promesse di futuro che poi non si realizzano: il marito la uccide, ma l’amore per lui resta.
Il tempo della felicità è indicato da quel pria, che il
lettore deve completare immaginando l’infelicità
del dopo e la tragedia finale.
5. L’amore psicologico, fatto di affetto, della Pia è
ben diverso dall’amore fisico e sensuale che travolge Francesca e Paolo, un amore che è fatto anche di
cultura, anzi proprio la cultura lo fa sorgere (If V,
100-107 e 127-138). Esso è tanto forte che nemmeno le pene dell’inferno lo possono spezzare. Il poeta
vede e descrive l’uno come l’altro. Essi sono diversi
dall’amore eccessivo di Cunizza da Romano, una
ninfomane, e dall’amore a pagamento di Raab, una
prostituta cananea, due donne che il poeta in modo
coraggioso e provocatorio colloca nel cielo di Ve-
Divina commedia. Purgatorio, a cura di P. Genesini 27
nere (Pd IX). E, ugualmente, dall’amore bestiale di
Pasife, che si fa possedere da un giovane torello che
le era piaciuto (Pg XXVI, 41-42 e 86-87). Dante sa
che sulla terra l’amore assume molteplici manifestazioni. C’è anche l’amore contro natura di Brunetto
Latini, il suo bravo maestro, che gli ha insegnato
come l’uomo si eterna con la fama (If XV), e c’è
l’amore verso Cristo di Piccarda Donati e di Costanza d’Altavilla, che sono strappate dal convento
dove volevano ritirarsi (Pd III). C’è l’amore di carità
e l’amore verso i beni mondani (Pd XI e Pd XII).
C’è addirittura la teoria dell’amore, in base alla
quale il poeta ordina il purgatorio (Pg XVII). Ed egli
lo fa materia dei suoi canti.
6. La storia della Pia è molto breve – è racchiusa in
soli sette versi –, come quella dell’anonimo fiorentino suicida (If XIII, 139-151), di Romeo di Villanova (Pd VI, 127-142) e di molte altre anime. Il poeta riesce a racchiudere in pochi versi l’intera esistenza e l’intera esperienza di un personaggio.
7. L’episodio della Pia presenta tre questioni interessanti.
7.1. È messa fra le anime di coloro che morirono di
morte violenta, che furono peccatrici fino all’ultima
ora e che soltanto in punto di morte si pentirono (vv.
52-57): «Noi fummo tutti già per forza morti, E peccatori infino a l’ultima ora» (vv. 52-53). Delle tre
anime soltanto Bonconte si adatta alle parole con
cui la schiera delle anime si presenta. E comunque
anche Bonconte risulta totalmente trasformato dal
pentimento, non ostante la vita peccaminosa: non
ricorda più le passioni che l’hanno dominato fino in
punto di morte; né che Dante combatteva tra i suoi
avversari. La donna sembra più che mai lontana da
questa presentazione. È difficile pensarla come peccatrice incallita che aspetta l’ultimo momento per
pentirsi. Neanche Jacopo del Càssero sembra un
peccatore a tempo pieno. Forse si deve intendere che
queste anime – almeno alcune – sono peccatrici in
senso blando, cioè hanno sì peccato e per negligenza
hanno aspettato a lungo prima di pentirsi, ma ora
accentuano i loro peccati, per poter sottolineare il
fatto che poi si sono pentite e sono finite in purgatorio.
7.2. Pia dice: «Salsi colui che ‘nnanellata pria m’avea...». Salsi significa sàllosi o salvisi? Lo sa o Si
salvi? I commentatori considerano soltanto la prima
possibilità. Non hanno mai immaginato la seconda.
Ma la donna, che è così rispettosa delle fatiche di
Dante che per lei è uno sconosciuto, non può rimproverare con parole dure il marito che ha amato.
Non può dire: «Lo sa bene mio marito, che mi ha
uccisa». Il rimprovero al marito in ogni caso è inutile e non in sintonia con le parole con cui la schiera
si presenta: «Noi fummo tutti già per forza morti, E
peccatori infino a l’ultima ora; Quivi lume del ciel
ne fece accorti, Sì che, pentendo e perdonando, fora Di vita uscimmo a Dio pacificati, Che del desio
di sé veder n’accora» (vv. 52-57). Insomma la Pia
non è una donna vanesia e invidiosa come sembrerebbe ancora Sapìa di Siena (Pg XIII, 106-154). Essa ha veramente amato il marito, lo ha poi perdonato
ed ora gli augura di salvarsi.
7.3. La figura della Pia fa sorgere due domande:
qual è il peccato che ha commesso fino all’ultima
ora e di cui poi si è pentita; e qual è la causa che ha
spinto il marito ad ucciderla. Ed eventualmente se
sia stato tale peccato o tale colpa a spingere il marito ad ucciderla. Le risposte sono impossibili. I commentatori e i critici hanno pensato che il marito
l’abbia uccisa per sposare un’altra donna, per un errore commesso dalla moglie o per gelosia. Dante con
grande perfidia li costringe a far girare i loro cervelli a vuoto...
8. Pia de’ Tolomei è una delle numerose figure femminili della Divina commedia: Semiramide e Francesca da Polenta (If V), Taide (If XVIII), Mirra (If
XXX), Sapìa da Siena (Pg XIII), la «femmina balba» (Pg XIX), Matelda (Pg XXVIII), Beatrice (If II,
Pg XXX), la «puttana sciolta» (Pg XXXII), Piccarda Donati e Costanza d’Altavilla (Pd III), Cunizza
da Romano e Raab (Pd IX), la Vergine Maria (Pd
XXXIII). Ad esse può essere opportunamente paragonata.
9. Il poeta è attento, come in altre occasioni, agli
spettacoli più affascinanti e coinvolgenti della natura: «Vapori accesi non vid’io sì tosto Di prima
notte mai fender sereno, Né, sol calando, nuvole
d’agosto...» (vv. 37-39). In If XIV, 28-30, descrive
le fiamme che cadono sui dannati come falde di neve che cadono in montagna in assenza di vento. In
Pd XV, 13-18, ritorna a descrivere le stelle cadenti:
«Qual per li seren tranquilli e puri Discorre ad ora
ad or sùbito foco, Muovendo li occhi che stavan sicuri, E pare stella che tramuti loco, Se non che da la
parte ond’e’ Nulla sen perde, ed esso dura poco...».
10. Dante riesce ora a muovere senza difficoltà, anzi
con estrema scioltezza sei personaggi: lui stesso,
Virgilio, la folla di anime, Jacopo del Càssero, Bonconte da Montefeltro, Pia de’ Tolomei. La struttura
del canto è estremamente regolare ed elegante: la
schiera di anime, tre anime che una dopo l’altra raccontano la loro vita. L’anima centrale ha più spazio
e suscita una domanda del poeta. Si può confrontare
il canto con il rigido canto di Francesca e Paolo (If
V), in cui Paolo è fatto tacere; o con l’ancora meccanico incontro a quattro con Farinata degli Uberti e
Cavalcante de Cavalcanti (If X).
La struttura del canto è semplice: 1) una schiera di
anime si meraviglia nel vedere che Dante è ancora
vivo; 2) un’anima si avvicina e racconta la sua storia: è Jacopo del Càssero, ed è stato ucciso dai sicari
di Azzo VIII d’Este, che lo raggiungono a Oriago; 3)
una seconda anima racconta la sua storia: è Bonconte da Montefeltro, che si pente in punto di morte e si
salva; per vendicarsi, il demonio scatena un temporale che fa scomparire il suo corpo nel fondo
dell’Arno; 4) una terza anima racconta la sua storia:
è Pia de’ Tolomei, che ama ancora il marito che
l’ha uccisa, e gli augura di salvarsi.
Divina commedia. Purgatorio, a cura di P. Genesini 28
Canto VI
Quando si parte il gioco de la zara,
colui che perde si riman dolente,
repetendo le volte, e tristo impara;
1
con l’altro se ne va tutta la gente;
qual va dinanzi, e qual di dietro il prende,
e qual dallato li si reca a mente;
4
el non s’arresta, e questo e quello intende;
a cui porge la man, più non fa pressa;
e così da la calca si difende.
7
Tal era io in quella turba spessa,
volgendo a loro, e qua e là, la faccia,
e promettendo mi sciogliea da essa.
10
Quiv’era l’Aretin che da le braccia
fiere di Ghin di Tacco ebbe la morte,
e l’altro ch’annegò correndo in caccia.
13
Quivi pregava con le mani sporte
Federigo Novello, e quel da Pisa
che fé parer lo buon Marzucco forte.
16
Vidi conte Orso e l’anima divisa
dal corpo suo per astio e per inveggia,
com’e’ dicea, non per colpa commisa;
19
Pier da la Broccia dico; e qui proveggia,
mentr’è di qua, la donna di Brabante,
sì che però non sia di peggior greggia.
22
Come libero fui da tutte quante
quell’ombre che pregar pur ch’altri prieghi,
sì che s’avacci lor divenir sante,
25
io cominciai: “El par che tu mi nieghi,
o luce mia, espresso in alcun testo
che decreto del cielo orazion pieghi;
28
e questa gente prega pur di questo:
sarebbe dunque loro speme vana,
o non m’è ‘l detto tuo ben manifesto?”.
31
Ed elli a me: “La mia scrittura è piana;
e la speranza di costor non falla,
se ben si guarda con la mente sana;
34
ché cima di giudicio non s’avvalla
perché foco d’amor compia in un punto
ciò che de’ sodisfar chi qui s’astalla;
37
e là dov’io fermai cotesto punto,
non s’ammendava, per pregar, difetto,
perché ‘l priego da Dio era disgiunto.
40
Veramente a così alto sospetto
non ti fermar, se quella nol ti dice
che lume fia tra ‘l vero e lo ‘ntelletto.
43
Non so se ‘ntendi: io dico di Beatrice;
tu la vedrai di sopra, in su la vetta
di questo monte, ridere e felice”.
46
E io: “Segnore, andiamo a maggior fretta,
ché già non m’affatico come dianzi,
e vedi omai che ‘l poggio l’ombra getta”.
49
“Noi anderem con questo giorno innanzi”,
rispuose, “quanto più potremo omai;
ma ‘l fatto è d’altra forma che non stanzi.
52
Prima che sie là sù, tornar vedrai
colui che già si cuopre de la costa,
sì che ‘ suoi raggi tu romper non fai.
55
Ma vedi là un’anima che, posta
sola soletta, inverso noi riguarda:
quella ne ‘nsegnerà la via più tosta”.
58
1. Quando i giocatori della zara si separano, colui
che perde rimane dolente, ripetendo i lanci, e pieno
di tristezza impara. 4. Con l’altro se ne va tutta la
gente: qualcuno lo precede, qualcun altro lo afferra
da dietro, qualcun altro al fianco gli si raccomanda.
7. Egli non si ferma ed ascolta questo e quello. Colui al quale porge qualche moneta non fa più ressa.
Così si difende dalla calca. 10. Così ero io fra quella turba numerosa: rispondendo qua e là e promettendo preghiere, mi liberavo di essa. 13. Qui c’era
l’aretino (=Benincasa da Laterina) che ebbe la morte dalle braccia feroci di Ghino di Tacco, e quello
(=Guccio dei Tarlati da Pietramala) che annegò
nell’Arno inseguendo i nemici. 16. Qui mi pregavano con le mani protese Federico Novello dei conti
Guidi ed il pisano Gano degli Scornigiani, la cui
morte mostrò la forza d’animo di Marzucco, suo
padre. 19. Vidi il conte Orso degli Alberti e colui
che ebbe l’anima divisa dal corpo per odio e per invidia, come egli diceva, non per una colpa commessa. 22. Parlo di Pierre de la Brosse. E qui provveda
a pentirsi, mentre è ancora di qua [sulla terra], la
signora (=Maria) di Brabante, se non vuol finire tra i
falsi accusatori dell’inferno [per averlo calunniato].
25. Non appena mi liberai di tutte quelle ombre che
mi pregarono soltanto che facessi pregar altri per loro, così che si affrettasse la loro purificazione, 28. io
cominciai: «O luce mia, sembra che tu in qualche
passo dell’Eneide neghi esplicitamente che la preghiera possa cambiare i decreti del cielo. 31. Eppure
questa gente mi prega soltanto di ottenere suffragi.
La loro speranza sarebbe dunque vana oppure le tue
parole non mi sono ben chiare?». 34. Egli a me: «Il
mio testo è chiaro, e la speranza di costoro non è
sbagliata, se si guarda bene, con la mente sgombra
da pregiudizi. 37. L’altezza del giudizio divino non
si abbassa perché il fuoco dell’amore (=di chi prega
per queste anime) può adempiere in un momento
quell’espiazione, che devono soddisfare coloro che
restano qui a lungo. 40. Là dove io feci tale affermazione non si espiava la colpa attraverso la preghiera, perché questa non giungeva sino a Dio (=era
rivolta a falsi dei). 43. Ma non fermarti davanti a un
dubbio così profondo, se non te lo dice colei che illumina il tuo intelletto con la luce del vero. 46. Non
so se mi comprendi: io dico Beatrice. Tu la vedrai
più in alto, sulla vetta di questo monte, sorridente e
felice». 49. Ed io: «O mio signore, andiamo con
maggior fretta, perché sono già meno affaticato di
prima, e ormai vedi che il monte proietta l’ombra su
di noi». 52. «Noi oggi andremo avanti» rispose,
«quanto più potremo; però la salita è molto più difficile di quanto tu non pensi. 55. Prima di giungere
lassù, vedrai tornare colui (=il sole) che già si nasconde dietro il monte, così che tu non intercetti i
suoi raggi. 58. Ma vedi là un’anima che, seduta sola
soletta, guarda verso di noi. Essa c’insegnerà la via
più breve.»
Divina commedia. Purgatorio, a cura di P. Genesini 29
Venimmo a lei: o anima lombarda,
come ti stavi altera e disdegnosa
e nel mover de li occhi onesta e tarda!
61
Ella non ci dicea alcuna cosa,
ma lasciavane gir, solo sguardando
a guisa di leon quando si posa.
64
Pur Virgilio si trasse a lei, pregando
che ne mostrasse la miglior salita;
e quella non rispuose al suo dimando,
67
ma di nostro paese e de la vita
ci ‘nchiese; e ‘l dolce duca incominciava
“Mantua...”, e l’ombra, tutta in sé romita,
70
surse ver’ lui del loco ove pria stava,
dicendo: “O Mantoano, io son Sordello
de la tua terra!”; e l’un l’altro abbracciava.
73
Ahi serva Italia, di dolore ostello,
nave sanza nocchiere in gran tempesta,
non donna di province, ma bordello!
76
Quell’anima gentil fu così presta,
sol per lo dolce suon de la sua terra,
di fare al cittadin suo quivi festa;
79
e ora in te non stanno sanza guerra
li vivi tuoi, e l’un l’altro si rode
di quei ch’un muro e una fossa serra.
82
Cerca, misera, intorno da le prode
le tue marine, e poi ti guarda in seno,
s’alcuna parte in te di pace gode.
85
Che val perché ti racconciasse il freno
Iustiniano, se la sella è vota?
Sanz’esso fora la vergogna meno.
88
Ahi gente che dovresti esser devota,
e lasciar seder Cesare in la sella,
se bene intendi ciò che Dio ti nota,
91
guarda come esta fiera è fatta fella
per non esser corretta da li sproni,
poi che ponesti mano a la predella.
94
O Alberto tedesco ch’abbandoni
costei ch’è fatta indomita e selvaggia,
e dovresti inforcar li suoi arcioni,
97
giusto giudicio da le stelle caggia
sovra ‘l tuo sangue, e sia novo e aperto,
tal che ‘l tuo successor temenza n’aggia!
100
Ch’avete tu e ‘l tuo padre sofferto,
per cupidigia di costà distretti,
che ‘l giardin de lo ‘mperio sia diserto.
103
Vieni a veder Montecchi e Cappelletti,
Monaldi e Filippeschi, uom sanza cura:
color già tristi, e questi con sospetti!
106
Vien, crudel, vieni, e vedi la pressura
d’i tuoi gentili, e cura lor magagne;
e vedrai Santafior com’è oscura!
109
Vieni a veder la tua Roma che piagne
vedova e sola, e dì e notte chiama:
“Cesare mio, perché non m’accompagne?”.
112
Vieni a veder la gente quanto s’ama!
e se nulla di noi pietà ti move,
a vergognar ti vien de la tua fama.
115
E se licito m’è, o sommo Giove
che fosti in terra per noi crucifisso,
son li giusti occhi tuoi rivolti altrove?
118
61. Venimmo sino a lei: o anima lombarda, come te
ne stavi fiera e sdegnosa e com’eri dignitosa e lenta
nel muover gli occhi! 64. Ella non ci diceva nulla,
ma ci lasciava andare, seguendoci soltanto con lo
sguardo, come un leone quando riposa. 67. Virgilio
si avvicinò a lei, pregando che ci mostrasse la salita
migliore. Quella non rispose alla sua domanda, 70.
ma ci chiese del nostro paese e della nostra vita. La
mia dolce guida incominciava: «Mantova...», e
l’ombra, tutta sola ed in sé concentrata, 73. si alzò
in piedi verso di lui dal luogo dove stava prima, dicendo: «O mantovano, io son Sordello della tua terra!», e l’uno abbracciava l’altro. 76. Ahi, o Italia asservita [ai prìncipi locali], sei un albergo di dolore,
una nave senza pilota (=l’imperatore) su un mare
sconvolto dalle tempeste, non dòmini più le province, ma sei diventata un bordello! 79. Quell’anima nobile fu così pronta, soltanto per aver sentito
il dolce nome della sua terra, a far qui (=nell’antipurgatorio) lieta accoglienza al suo concittadino. 82.
Ora invece coloro che vivono dentro i tuoi confini
non riescono a convivere senza muoversi guerra, anzi si rodono l’un l’altro anche coloro che sono rinchiusi dentro le stesse mura e difesi dallo stesso fossato. 85. O mia terra infelice, considera le tue regioni costiere e poi guarda le regioni interne, e dimmi
se alcuna di esse vive in pace! 88. A che cosa è servito che Giustiniano abbia restaurato il freno [delle
leggi], se la sella del cavallo è vuota (=se non hai
chi ti guida)? Senza tale freno la tua vergogna sarebbe minore. 91. Ahi, o gente [di Chiesa], che dovresti esser devota e lasciar sedere Cesare (=l’imperatore) sulla sella, se comprendi bene quello che
Dio ti dice nel Vangelo, 94. guarda come questa fiera (=il cavallo, cioè l’Italia) è divenuta ribelle, perché non è [più] guidata con gli sproni, dopo che tu
impugnasti le briglie! 97. O Alberto d’Asburgo, che
abbandoni costei che si è fatta indòmita e selvaggia,
mentre dovresti inforcare i suoi arcioni, 100. una
giusta punizione cada sulla tua stirpe dalle stelle, ed
essa sia nuova e chiara a tutti, così che il tuo successore (=Enrico VII di Lussemburgo) ne sia atterrito! 103. Tu e tuo padre [Rodolfo d’Asburgo], trattenuti dallo smodato desiderio di occuparvi di cose
tedesche, avete tollerato che il giardino dell’Impero
(=l’Italia) fosse ridotto a un deserto! 106. Vieni a
vedere Montecchi e Cappelletti (=Capuleti), Monaldi e Filipeschi, o uomo senza cura: quelli son già
mal ridotti, questi son pieni di sospetti! 109. Vieni,
o crudele, vieni e vedi le tribolazioni dei tuoi nobili,
cura i loro danni, e vedrai come i conti di Santafiora
(=gli Aldobrandeschi) son decaduti! 112. Vieni a
vedere la tua Roma che piange, abbandonata e sola
(=senza di te), e che dì e notte grida: «O mio imperatore, perché non stai con me?». 115. Vieni a vedere quanto la tua gente si ama! E, se nessuna compassione per noi ti muove, vieni a prenderti la vergogna
che ti sei procurato! 118. E, se mi è lecito parlare, o
sommo Dio, che per noi fosti crocifisso in terra, ti
chiedo: i tuoi giusti occhi son rivolti altrove? 
Divina commedia. Purgatorio, a cura di P. Genesini 30
O è preparazion che ne l’abisso
del tuo consiglio fai per alcun bene
in tutto de l’accorger nostro scisso?
121
Ché le città d’Italia tutte piene
son di tiranni, e un Marcel diventa
ogne villan che parteggiando viene.
124
Fiorenza mia, ben puoi esser contenta
di questa digression che non ti tocca,
mercé del popol tuo che si argomenta.
127
Molti han giustizia in cuore, e tardi scocca
per non venir sanza consiglio a l’arco;
ma il popol tuo l’ha in sommo de la bocca.
130
Molti rifiutan lo comune incarco;
ma il popol tuo solicito risponde
sanza chiamare, e grida: “I’ mi sobbarco!”.
133
Or ti fa lieta, ché tu hai ben onde:
tu ricca, tu con pace, e tu con senno!
S’io dico ‘l ver, l’effetto nol nasconde.
136
Atene e Lacedemona, che fenno
l’antiche leggi e furon sì civili,
fecero al viver bene un picciol cenno
139
verso di te, che fai tanto sottili
provedimenti, ch’a mezzo novembre
non giugne quel che tu d’ottobre fili.
142
Quante volte, del tempo che rimembre,
legge, moneta, officio e costume
hai tu mutato e rinovate membre!
145
E se ben ti ricordi e vedi lume,
vedrai te somigliante a quella inferma
che non può trovar posa in su le piume,
148
ma con dar volta suo dolore scherma. 151
121. Oppure nella tua sapienza infinita ci prepari
qualche bene futuro, che la nostra mente è assolutamente incapace di scorgere? 124. Le città d’Italia
son tutte piene di tiranni e ogni villano, che si mette
a capo di un fazione politica, diventa un Marcello
(=un avversario dell’imperatore; oppure un presunto
salvatore della patria)! 127. O Firenze mia, puoi essere ben contenta di questa digressione, che non ti
tocca, grazie al tuo popolo che ben s’ingegna! 130.
Molti, altrove, hanno la giustizia in cuore, ed essa
scocca lentamente, perché non viene senza riflessione all’arco (=alla bocca); il tuo popolo invece ha
sempre la giustizia sulle labbra! 133. Molti rifiutano
le cariche pubbliche; il tuo popolo invece risponde
sollecito anche senza esser chiamato, e grida: «Io mi
sobbarco [delle cariche]!». 136. Ora fàtti contenta,
perché veramente ne hai motivo: tu sei ricca, tu sei
in pace, tu hai senno! I fatti mostrano chiaramente se
dico il vero! 139. Atene e Sparta, che fecero le leggi
antiche e furono così civili, fecero un piccolo accenno alla vita pubblica, 142. rispetto a te, che fai
provvedimenti tanto sottili, che a metà novembre
non giunge quel che tu decidi in ottobre! 145. Quante volte, per quel tempo che tu ricordi (=in questi
ultimi anni), tu hai cambiato legge, moneta, carica e
costume ed hai cacciato e richiamato i tuoi cittadini!
148. Se ben ricordi le passate vicende e se le vàluti
chiaramente, ti vedrai somigliare a quell’infermo,
che non riesce a riposare sulle piume 151. e che,
voltandosi e rivoltandosi, cerca [invano] sollievo al
suo dolore!
I personaggi
La zara (dal grido augurale di chi lancia) si gioca in
due con tre dadi. Il primo vince se indovina i punti
meno probabili (da 15 in su, da 6 in giù). Il secondo
se indovina i punti più probabili (da 7 a 14).
Benincasa da Laterina (fine sec. XIII), presso Arezzo, è giudice di Laterina, famoso per il suo senso
della misura. Come vicario del podestà di Siena
condanna a morte Turino da Turrita, fratello di Ghino di Tacco, e Tacco, suo zio, perché ladri ed assassini. Per prudenza si rifugia a Roma, dove continua
ad esercitare la funzione di giudice. Ma qui è raggiunto da Ghino di Tacco, che lo uccide.
Ghino di Tacco, come tutti i suoi familiari, era dedito al brigantaggio, che esercitava dal suo castello
di Radicofani, che dominava la valle che scendeva
verso Roma.
Guccio dei Tarlati da Pietramala, presso Arezzo
(fine sec. XIII), di parte ghibellina, muore inseguendo i nemici, mentre cerca di attraversare l’Arno
in piena.
Federico Novello dei conti Guidi, ghibellino, è ucciso nel 1289 (o 1291) presso Bibbièna, mentre corre in aiuto dei Tarlati da Pietramala, ghibellini.
Gano (o il fratello Farinata), figlio di Marzucco
degli Scornigiani, è ucciso nel 1287 da Nino, soprannominato Brigata, nipote del conte Ugolino della Gherardesca (If XXXIII, 1-75). Marzucco, che si
era fatto frate, perdona l’omicida e il suo mandante,
il conte Ugolino.
Orso degli Alberti è ucciso dal cugino Alberto (figlio del conte Alessandro degli Alberti), che voleva
vendicare il padre. Le due famiglie erano in strenua
lotta tra loro per motivi politici (la prima era guelfa,
la seconda ghibellina) e per motivi di patrimonio.
Pierre de la Brosse (?-1278) diventa ciambellano e
consigliere di Filippo III l’Ardito, re di Francia. Per
le sue umili origini provoca l’invidia della corte.
Nel 1276 muore il figlio primogenito di Filippo.
Pierre incolpa la matrigna, che a sua volta lo accusa
di avere cercato di violentarla. Nel 1278 è arrestato
per ordine del sovrano e impiccato lo stesso anno.
Sordello da Goito (1200ca.-1273ca.) appartiene alla piccola nobiltà. Intraprende la professione di giullare e di uomo di corte, e si distingue per le sue capacità poetiche. Frequenta prima la corte di Ferrara,
poi quella di Verona, presso Riccardo di San Bonifacio. Qui canta Cunizza da Romano (Pd III, 25-36),
moglie del conte, secondo i canoni della poesia trobadorica. Nel 1236 la rapisce e la riporta a casa per
ordine di Ezzelino ed Alberigo, fratelli della donna.
Di passaggio ha una relazione con la donna. In séguito si rifugia in Provenza, alla corte di Raimondo
Berengario IV, dove ricopre incarichi politici a fianco di Romeo di Villanova. In questo periodo scrive
le sue opere più famose. Segue Carlo I d’Angiò in
Italia, dove ottiene alcuni feudi.
Giustiniano (527-565), imperatore dell’impero romano d’oriente, raccoglie le leggi e i senato consulti
romani nel Corpus juris civilis iustinianei (529-
Divina commedia. Purgatorio, a cura di P. Genesini 31
533). Riconquista l’Italia con la guerra greco-gotica
(535-553), che provoca vaste distruzioni nella penisola.
Alberto I d’Asburgo, figlio di Rodolfo I d’Asburgo,
è imperatore dal 1298 al 1308. Si preoccupa di ricostituire il regno di Germania, perciò si disinteressa
dell’Italia. Muore ucciso dal nipote Giovanni.
Enrico (o Arrigo) VII di Lussemburgo (1270/80-
1313) è un uomo di grandi ideali, ma privo di senso
pratico. È nominato imperatore perché sovrano di un
piccolo regno (1308-13). Nel 1310 viene in Italia
per ristabilire il potere imperiale e pacificare la penisola. Riesce a imporre un po’ di tasse e non ottiene
alcun risultato. Dante ha una sconfinata fiducia in
lui, ma poi è deluso. Ciò non ostante predìce la sua
salvezza in paradiso (Pd XXX, 133-138).
Montecchi (ghibellini di Verona), Cappelletti (=Capuleti, guelfi di Verona), Monaldi (ghibellini di Orvieto) e Filipeschi (guelfi di Orvieto) sono nobili famiglie del tempo, cadute in difficoltà economiche o
che non possono contare su un potere politico capace
di mediare i loro contrasti.
I conti di Santafiora, cioè la famiglia ghibellina degli Aldobrandeschi, agli inizi del Trecento perdono
il controllo di Siena a favore dei guelfi.
Atene e Sparta sono le due città con cui s’identifica
il mondo greco (o meglio ellenico) e la cultura classica. In realtà la civiltà greca si può far iniziare nel
sec. VI a.C. e finire nel 149 a.C., quando i romani
occupano la Grecia e la trasformano in provincia.
L’apogeo della cultura e della civiltà greca è raggiunto tra il 550 e il 330 a.C. circa – è il periodo
classico –, con Atene. Sparta e le altre città danno
contributi senz’altro modesti. Poi con l’epopea di
Alessandro Magno (356-323 a.C.), che diffonde la
cultura greca in Egitto, nell’Asia Minore e nell’impero persiano, che ha conquistato. In tal modo origina la cultura e la civiltà ellenistica, che termina con
la conquista romana.
Commento
1. Il canto ha la stessa struttura sperimentata di Pg
III: l’inizio (qui il riferimento ai giocatori della zara), la prima parte (la questione teologica relativa al
problema dell’efficacia delle preghiere nell’Eneide), la parte centrale (l’invettiva all’Italia, alla
Chiesa, agli imperatori, allo stesso Dio e ai fiorentini). Anche i passaggi da una parte all’altra sono simili: c’è contrasto per contenuto e soprattutto per
l’emozione e la passione che le pervade. La prima
descrive un fatto di vita quotidiana, la seconda riflette in modo freddo e razionale su un problema
teologico, la terza esplode in modo violentissimo e
passionale contro i prìncipi d’Italia e tutti gli altri
personaggi. La lunghezza delle varie parti è in proporzione della loro importanza. Si potrebbero dire le
stesse cose con un linguaggio un po’ diverso. Ed anche le cose diventano un po’ diverse...
1.1. Dante inizia il canto in tono dimesso, parlando
del gioco della zara e descrivendo il comportamento
di chi ha perduto il denaro e che cerca di capire dove ha sbagliato. Ma l’atmosfera del canto cambia
immediatamente una prima volta (la domanda a
Virgilio sull’Eneide), una seconda volta (l’incontro
con Sordello e l’abbraccio di Sordello con Virgilio),
una terza volta (l’esplosione dell’invettiva contro i
prìncipi d’Italia ecc.). Egli mette in pratica la figura
retorica del climax (o gradazione). Però non la applica meccanicamente, perché i vari momenti non
sono tra loro omogenei, sono tra loro profondamente
diversi per contenuto: il festoso dialogo con le anime, la domanda teologica, poetica e filosofica, il bisogno pratico di chiedere la strada, la manifestazione d’affetto tra i due conterranei, infine l’esplosione
dell’invettiva, che occupa esattamente metà canto.
2. Le anime che chiedono preghiere sono tutte morte
di morte violenta dopo una vita dedita alla rapina o
all’omicidio. La giustizia privata era una prassi costante, in assenza di un potere politico che riuscisse
ad imporre e a fare rispettare la legge: l’imperatore
era lontano e indifferente alle sorti dell’Italia. E ogni città era spaccata in due non tanto da un partito
filoimperiale e da un altro filopapale, quanto da fazioni che si appoggiavano a una autorità o all’altra
per imporre i loro interessi di parte. Dante prepara
l’invettiva partendo da questa situazione politica,
che denuncia con estrema durezza e in modo estremamente analitico: i prìncipi d’Italia non riescono a
convivere senza farsi guerra; i cittadini non riescono
a convivere senza conflitti; la Chiesa (che deve preoccuparsi della salvezza spirituale della società) invade il potere imperiale e l’imperatore (che deve garantire pace e giustizia alla società) è assente; guelfi
e ghibellini, abbandonati a se stessi, sprecano risorse
a farsi guerra. E Firenze, con cui finisce l’invettiva e
il canto, è l’esempio più sintomatico di questa situazione degradata, che ha assolutamente bisogno di essere sanata. Ma prospettive concrete di risanamento
non compaiono all’orizzonte.
2.1. In modo provocatorio Dante mette nella stessa
schiera guelfi e ghibellini. D’altra parte in precedenza aveva incontrato Bonconte da Montefeltro,
suo avversario politico, ma gli antichi rancori non
erano emersi (Pg V). In séguito egli chiede di parlare con un’anima italiana, ma Sapìa di Siena lo riprende: “Intendi dire che vivesse pellegrina in Italia” (Pg XIII). La vera patria dell’uomo è il cielo
(Pd I, 115-126) ed egli può trovar pace soltanto facendo la volontà di Dio (Pd III, 70-87) e ricongiungendosi al suo principio (Pd XXXIII). In purgatorio
gli odi terreni, che ancora albergano nei cuori dei
dannati, sono estinti. In paradiso la vita terrena diventa un pallido ricordo, poiché il contatto con Dio
soddisfa tutti i desideri umani.
3. La soluzione prospettata da Dante al problema
che nell’Eneide le preghiere non sembrano modificare i decreti del cielo, perché rivolte a falsi dei, è
poco credibile: aveva punito con l’inferno il gigante
Capanèo, che ha offeso Giove (If XIV, 45-72). Nella
novella di Ser Ciappelletto Boccaccio sostiene invece che quel che conta è l’intenzione (Decameron
I, 1). Questa non è la questione che tratta con più
acume.
3.1. O forse no: della questione Virgilio si lava le
mani e scarica le difficoltà su Beatrice. Al nome
della donna Dante non pensa più alla questione e si 
Divina commedia. Purgatorio, a cura di P. Genesini 32
sente pronto a procedere con più fretta. D’altra parla
il poeta latino non ha mai detto di sapere tutto, anzi
ha riconosciuto più volte e con forza i limiti della
ragione (Pg III, 31-39).
3.2. O forse, meglio, dimostrandosi insipiente permette però al suo lettore di criticarlo e di prender
gusto ad usare la ragione naturale, di cui tutti gli
uomini in quanto tali sono provvisti. Qualche secolo
dopo ci sarà chi disonestamente ruberà ai pensatori
medioevali questa ragione, trasformandola e immiserendola in mero strumento per fare gli interessi di
classe. Gli illuministi criticano il Medio Evo con
uno strumento “tipicamente” medioevale: la ragione
naturale… Essi però la abbassano al livello di strumento valido per tutti gli usi: è la ragione strumentale, che ha perso i valori dell’etica e che deve soltanto raggiungere gli scopi che di volta in volta ci si
è proposti di raggiungere.
4. Il poeta caratterizza fisicamente Sordello: «Venimmo a lei: o anima lombarda, Come ti stavi altera
e disdegnosa E nel mover de li occhi onesta e tarda!
Ella non ci dicëa alcuna cosa, Ma lasciavane gir,
solo sguardando, A guisa di leon quando si posa»
(vv. 61-66). L’immagine di Sordello è potente e affascinavate: il personaggio è solo, seduto e segue i
due poeti muovendo soltanto lo sguardo. Ma reagisce subito alla domanda ed esprime immediatamente
il suo affetto, quando scopre di avere davanti un
conterraneo. Ma questa è la nobile e altera figura
che Dante ci dà di lui. Nella realtà egli era andato a
recuperare Cunizza da Romano, per riportarla a casa, poiché il matrimonio della donna aveva cessato
di dare i benefici sperati. Egli però coglie l’occasione per convivere con la donna. Cunizza invece ne
approfitta per soddisfare il suo insaziabile bisogno di
affetto. Ma poi i due si lasciano e la donna passa ad
altri amori, finché in tarda età va a morire a Firenze.
Sordello continua il suo girovagare, finché si ferma
alla corte di Raimondo Berengario, in Provenza.
Qui serve il conte insieme con Romeo di Villanova,
che è calunniato dai cortigiani e che deve andarsene
in esilio in tarda età (Pd VI, 127-142).
4.1. Con la stessa forza il poeta aveva caratterizzato
le altre figure della Divina commedia, dal demonio
Caronte a Farinata degli Uberti, da Brunetto Latini
al conte Ugolino della Gherardesca nell’inferno; da
Casella a Manfredi di Svevia, da Belacqua alla Pia
ecc. nel purgatorio.
5. Dante lancia una durissima invettiva contro i prìncipi d’Italia, la Chiesa, l’imperatore, lo stesso Dio,
infine Firenze. Colpisce gli interessati in modo sistematico e ordinato (l’invettiva proviene dalla ragione e dall’ars dicendi, non dall’impulsività). Il
suo carattere retorico risulta in particolare dal fatto
che coinvolge lo stesso Dio. In questo caso l’invettiva è arricchita dalla riflessione che forse Dio
finge di avere dimenticato l’Italia, in realtà le sta
preparando un bene maggiore. Il poeta non è mai
meccanico nell’applicare le regole, è sempre vario,
imprevedibile, e riserva costantemente delle sorprese. Altre invettive sono: quella di Brunetto Latini
contro i fiorentini, che ricopre di molteplici offese
(If XV, 55-78); quella contro i papi simoniaci (If
XIX, 90-118); quella contro Firenze (If XXVI, 1-6);
quella contro Pisa e contro Genova (If XXXIII, 79-
90 e 151-157).
5.1. L’invettiva di Pg VI, 76-151, è una delle più
intense ed appassionate, senz’altro la più lunga e la
più violenta della Divina commedia: davanti all’affettuoso abbraccio tra Sordello da Goito e Virgilio,
due conterranei che non si erano mai conosciuti, il
poeta si scaglia con parole durissime contro i prìncipi italiani costantemente in conflitto tra loro, contro
la Chiesa che invade l’ambito politico che spetta
all’Impero, contro l’imperatore che trascura l’Italia
per occuparsi unicamente della Germania, contro lo
stesso Dio che sembra essersi dimenticato dell’Italia,
infine contro Firenze che fa e disfà le leggi e che
manda in esilio e richiama i suoi cittadini.
5.2. Dante struttura il canto in quattro momenti, per
accentuare l’esplosione dell’invettiva finale: a) le
anime fanno calca intorno a lui per chiedergli suffragi; b) i due poeti riprendono il viaggio e discutono sul problema delle preghiere nell’Eneide; c) Virgilio chiede la strada a Sordello da Goito, che invece chiede di dove sono e lo abbraccia, quando scopre che è suo conterraneo; d) la scena affettuosa tra
Sordello e Virgilio provoca la violentissima invettiva, che occupa ben mezzo canto e che coinvolge la
terra (prìncipi italiani, Chiesa, Impero, Firenze) e il
cielo (lo stesso Dio, sospettato di essersi dimenticato
dell’Italia).
5.3. Il poeta fa iniziare l’invettiva proprio a metà
del canto (v. 76, il canto ha 151 versi) e dedica a
Firenze proprio un terzo dell’invettiva (25 versi su
75). Se si ritorna indietro e si controlla che cosa c’è
al verso 26, si scopre che il poeta inizia a parlare
con Virgilio del problema delle preghiere che
nell’Eneide risultano inefficaci. Insomma il canto è
così diviso: le anime chiedono preghiere (vv. 1-
25=25), il problema delle preghiere nell’Eneide e
l’incontro con Sordello (vv. 26-60 e 61-75=50),
l’invettiva ai prìncipi d’Italia, alla Chiesa, all’imperatore e a Dio (vv. 76-126= 51), l’invettiva a Firenze (vv. 127-151=25). Il canto perciò risulta diviso in modo equilibrato dalle simmetrie: 25+50-
51+25. L’ars dictaminis consigliava di dividerlo in
parti equilibrate, che favorivano l’effetto complessivo e l’impatto sull’animo del lettore o dell’ascoltatore.
5.4. I lettori della Divina commedia non si sono mai
chiesti chi pronuncia l’invettiva. La risposta è semplice: il cuore del protagonista che assiste all’abbraccio e la mente dello scrittore che dall’esterno
interferisce dentro il poema. Ma si può rimanere anche al protagonista, e nulla cambia. Ciò che deve
colpire è la reazione, apparentemente spropositata,
del poeta davanti all’abbraccio dei due conterranei,
che non si erano mai conosciuti e che soltanto per un
motivo eccezionale – il suo viaggio – si conoscono:
erano divisi da un abisso temporale di mille anni.
Ma il poeta e lo scrittore si sentono punti sul vivo da
tale manifestazione di affetto, di cui si sentono defraudati: se non ci fossero state beghe intestine, il
poeta sarebbe rimasto nella sua Firenze. Di qui la 
Divina commedia. Purgatorio, a cura di P. Genesini 33
reazione violentissima del poeta, dello scrittore e
dell’esule.
5.5. Il livello del coinvolgimento è dimostrato anche
dalle parole usate, parole intense e forti: l’Italia è
serva dei principi locali, non è più domina delle
province, ma è divenuta un bordello di malaffare.
Anche in altre occasioni particolarmente gravi egli
ha usato un linguaggio ugualmente forte: la Roma
papale da Giovanni l’evangelista – quindi un testimone autorevole – fu vista puttaneggiare con i sovrani (If XIX, 108); nella ricostruzione profetica
della storia della Chiesa la Chiesa e il re di Francia
sono indicati simbolicamente dalla puttana disciolta e dal gigante e feroce drudo che la bacia (Pg
XXXII, 148-153).
6. Dante parla dell’Italia anche in If XXVII, 36-54,
quando Guido da Montefeltro gli chiede notizie della Romagna; e in Pg VIII, 111-132, quando Corrado
Malaspina gli chiede notizie della val di Magra.
7. Dante dedica a Firenze If VI, 58-90, dove per
bocca di Ciacco descrive una situazione politica degenerata e cerca d’individuarne le cause; ma anche
altri passi importanti, come la discussione politica
con Farinata degli Uberti (If X, 40-51 e 73-93);
l’invettiva di Brunetto Latini (If XV, 55-78); e
l’apostrofe alla città ( If XXVI, 1-12).
8. Il Purgatorio è la cantica del ricordo, della giovinezza, della speranza, ma anche della poesia. Qui
Dante incontra il poeta Sordello, più avanti incontra
Bonagiunta Orbicciani (XXIV), della Scuola toscana, il quale riconosce di non aver capito la nuova
poesia, poi Guido Guinizelli (XXVI), l’iniziatore
del Dolce stil novo, quindi il trovatore provenzale
Arnaut Daniel (XXVI), di cui imita lo stile, infine il
poeta latino P. Papinio Stazio (XXI), che lascia il
purgatorio per andare in paradiso, con cui fa un pezzo del viaggio (XXI-XXXIII). In Pg XXIV, 51-54,
dà la definizione di Dolce stil novo. I poeti che sono
soltanto ricordati sono molto numerosi.
9. Nelle prime righe del canto il poeta tende una
trappola al lettore, che deve conoscere la storia di
Gano degli Scornigiani. Questi (o il fratello Farinata) è ucciso nel 1287 da Nino, soprannominato Brigata, nipote del conte Ugolino della Gherardesca. Il
lettore deve perciò andare con il pensiero a If
XXXIII, 1-75 e ricordare che si tratta dello stesso
Brigata. Il conte Ugolino racconta l’orribile morte a
cui sono stati condannati lui, i suoi due figli e i due
nipoti e implora pietà per la loro atroce fine. Dante,
di rincalzo, dice che doveva esser punito il conte
come traditore ma che dovevano essere risparmiati i
figli e i nipoti, che per la giovane età erano innocenti. E coglie immediatamente l’occasione per lanciare una durissima invettiva contro i pisani (vv. 79-
90). In realtà Brigata ha già raggiunto la maggiore
età e si è già macchiato le mani di sangue con un
omicidio. Così il lettore, se non l’aveva capito facendo i conti degli anni, dovrebbe capire ora che i
figli del conte Ugolino non possono essere né innocenti né bambini… La presenza di Gano tra le anime purganti si può dunque capire ed apprezzare soltanto collegando il personaggio a If XXXIII, a cui
rimanda. È soltanto un cenno, ma il lettore deve stare sempre in guardia. D’altra parte i canti collegati
sono molteplici: Bonconte da Montefeltro che si è
salvato (Pg V) rimanda al padre Guido che si è dannato (If XXVII); Sapìa da Siena (Pg XIII) rimanda a
Provenzan Salvani, che è suo nipote (Pg XI); Forese
Donati (Pg XXIV) rimanda alla sorella Piccarda,
che è in paradiso (Pd III). Il lettore sa anche qual è il
comportamento corretto da tenere: quello di Marzucco, padre di Gano, che perdona l’omicida e il
suo mandante, il conte Ugolino.
10. La speranza delle anime di salire al cielo richiama la speranza giovanile del poeta d’inserirsi
con successo nella classe politica di Firenze. Ma
dopo un promettente inizio arriva l’esilio, reso più
duro proprio dall’attaccamento alla città natale e
dalla speranza, mai sopita, di ritornare in patria. Invece nel 1313 arriva la condanna a morte per i figli,
ormai maggiorenni, se fossero caduti nelle mani dei
fiorentini. D’altra parte – che egli lo sapesse o meno, non importa – le cose non potevano andare diversamente: dopo la pubblicazione di un canto come
If XV, durissimo e velenoso verso i fiorentini, i ponti
erano ormai stati tagliati. Il costo del ritorno era la
sottomissione incondizionata e la censura incondizionata. Due cose che il poeta avrebbe sempre rifiutato. Qualche anno dopo egli coglie correttamente i
termini della questione, quando a Cacciaguida chiede se dovrà dire tutto ciò che ha visto (ma allora sarà a molti sgradito) o se dovrà tacere (ma allora perderà la fama presso i posteri). Il trisavolo giustamente gli dirà di riferire tutto ciò che ha visto, che per
molti sarà amaro ma che poi sarà di nutrimento
all’anima di chi ascolta, e che lo farà ricordare presso coloro che chiameranno questo tempo antico. E
Dante sceglie ciò che era costretto a scegliere, ciò
che in ogni caso avrebbe scelto. Ma si lamenta lo
stesso. Ingratitudine dei mortali!
La struttura del canto è semplice: 1) il poeta promette preghiere ad altre anime della schiera appena
incontrata; 2) procedendo il cammino, chiede a Virgilio perché nell’Eneide dice che le preghiere non
sono ascoltate da Dio; Virgilio risponde perché non
erano rivolte al vero Dio; 4) i due poeti chiedono la
strada a un’anima, Sordello da Goito, che abbraccia
Virgilio, quando scopre che è suo conterraneo; 5)
davanti a questa scena di affetto Dante esplode in
una violentissima invettiva che coinvolge i prìncipi
italiani, gli uomini di Chiesa, gli ultimi imperatori,
quasi lo stesso Dio, infine Firenze.
Divina commedia. Purgatorio, a cura di P. Genesini 34
Canto VIII
Era già l’ora che volge il disio
ai navicanti e ‘ntenerisce il core
lo dì c’han detto ai dolci amici addio;
1
e che lo novo peregrin d’amore
punge, se ode squilla di lontano
che paia il giorno pianger che si more;
4
quand’io incominciai a render vano
l’udire e a mirare una de l’alme
surta, che l’ascoltar chiedea con mano.
7
Ella giunse e levò ambo le palme,
ficcando li occhi verso l’oriente,
come dicesse a Dio: ‘D’altro non calme’.
10
‘Te lucis ante’ sì devotamente
le uscìo di bocca e con sì dolci note,
che fece me a me uscir di mente;
13
e l’altre poi dolcemente e devote
seguitar lei per tutto l’inno intero,
avendo li occhi a le superne rote.
16
Aguzza qui, lettor, ben li occhi al vero,
ché ‘l velo è ora ben tanto sottile,
certo che ‘l trapassar dentro è leggero.
19
Io vidi quello essercito gentile
tacito poscia riguardare in sùe
quasi aspettando, palido e umìle;
22
e vidi uscir de l’alto e scender giùe
due angeli con due spade affocate,
tronche e private de le punte sue.
25
Verdi come fogliette pur mo nate
erano in veste, che da verdi penne
percosse traean dietro e ventilate.
28
L’un poco sovra noi a star si venne,
e l’altro scese in l’opposita sponda,
sì che la gente in mezzo si contenne.
31
Ben discernea in lor la testa bionda;
ma ne la faccia l’occhio si smarria,
come virtù ch’a troppo si confonda.
34
“Ambo vegnon del grembo di Maria”,
disse Sordello, “a guardia de la valle,
per lo serpente che verrà vie via”.
37
Ond’io, che non sapeva per qual calle,
mi volsi intorno, e stretto m’accostai,
tutto gelato, a le fidate spalle.
40
E Sordello anco: “Or avvalliamo omai
tra le grandi ombre, e parleremo ad esse;
grazioso fia lor vedervi assai”.
43
Solo tre passi credo ch’i’ scendesse,
e fui di sotto, e vidi un che mirava
pur me, come conoscer mi volesse.
46
Temp’era già che l’aere s’annerava,
ma non sì che tra li occhi suoi e ‘ miei
non dichiarisse ciò che pria serrava.
49
Ver’ me si fece, e io ver’ lui mi fei:
giudice Nin gentil, quanto mi piacque
quando ti vidi non esser tra ‘ rei!
52
Nullo bel salutar tra noi si tacque;
poi dimandò: “Quant’è che tu venisti
a piè del monte per le lontane acque?”.
55
“Oh!”, diss’io lui, “per entro i luoghi tristi
venni stamane, e sono in prima vita,
ancor che l’altra, sì andando, acquisti”.
58
1. Era già l’ora che volge il desiderio ai naviganti
ed intenerisce il cuore nel giorno in cui han detto
addio agli amici più cari; 4. l’ora che punge d’amore per la propria terra il pellegrino novello, se di
lontano ode una campana, che sembri piangere il
giorno che muore, 7. quando incominciai a non ascoltare più Sordello e a guardare una delle anime
alzàtasi in piedi, che con la mano chiedeva di essere
ascoltata. 10. Ella congiunse e levò ambedue le mani in alto, fissando gli occhi verso l’oriente, come se
dicesse a Dio: «Non m’importa d’altro che di te».
13. «Prima che tramonti la luce, ti preghiamo», le
uscì di bocca così devotamente e con parole così
dolci, 16. che fece me uscir di mente a me. Poi le
altre anime con dolcezza e devozione la seguirono
per tutto l’inno, con gli occhi rivolti alle sfere più
alte del cielo. 19. O lettore, qui aguzza bene gli occhi al vero (=il significato allegorico), perché ora il
velo [delle parole] è tanto sottile, che è certamente
facile attraversarlo. 22. Io vidi quell’esercito gentile
guardare poi silenzioso in su, quasi stesse aspettando, tutto pallido e umile. 25. E vidi uscire dall’alto
e scendere giù due angeli con due spade di fuoco,
tronche e prive della loro punta. 28. Avevano le vesti di colore verde chiaro, come fogliette appena
spuntate. Le traevano dietro di loro, percuotendole
ed agitandole con le ali pure di colore verde. 31.
Uno si fermò un po’ più sopra di noi, l’altro discese
nella parte opposta della valle, così che la gente
venne a trovarsi nel mezzo. 34. Io distinguevo bene
la loro testa bionda, ma, guardando il viso, il mio
occhio si smarriva, come succede a una nostra facoltà che si confonde davanti a ciò che supera le sue
capacità. 37. «Ambedue vengono dal grembo di
Maria (=dall’empìreo)» disse Sordello, «per mettersi a guardia della valle, a causa del serpente che verrà tra poco.» 40. Perciò io, che non sapevo da che
parte venisse, mi volsi intorno e mi accostai più
strettamente alle fidate spalle di Virgilio, tutto raggelato [dalla paura]. 43. Sordello disse ancora:
«Ormai scendiamo giù nella valle tra le ombre di
grandi personaggi e parleremo ad esse: per loro sarà
molto gradito vedervi». 46. Credo di aver disceso
solamente tre passi e fui di sotto (=nella valletta).
Vidi un’anima che guardava soltanto me, come se
mi volesse riconoscere. 49. Era ormai il momento in
cui l’aria si anneriva, ma non al punto da non lasciar
scorgere, agli occhi suoi ed ai miei, ciò che prima
nascondeva per la lontananza. 52. Si fece verso di
me ed io mi feci verso di lei: o gentile giudice Nino
Visconti, quanto fui contento nel vedere che non eri
tra i malvagi! 55. Non tacemmo nessuna forma di
saluto tra di noi, poi egli domandò: «Da quanto
tempo venisti al piè del monte (=il purgatorio), percorrendo le acque lontane (=dalla foce del Tevere
alla spiaggia del purgatorio)?». 58. «Oh» gli dissi,
«stamani io venni dentro i luoghi tristi (= l’inferno)
e sono ancora nella mia prima vita, anche se sto acquistando l’altra, compiendo questo viaggio.» 
Divina commedia. Purgatorio, a cura di P. Genesini 35
E come fu la mia risposta udita,
Sordello ed elli in dietro si raccolse
come gente di sùbito smarrita.
61
L’uno a Virgilio e l’altro a un si volse
che sedea lì, gridando:“Sù, Currado!
vieni a veder che Dio per grazia volse”.
64
Poi, vòlto a me: “Per quel singular grado
che tu dei a colui che sì nasconde
lo suo primo perché, che non lì è guado,
67
quando sarai di là da le larghe onde,
dì a Giovanna mia che per me chiami
là dove a li ‘nnocenti si risponde.
70
Non credo che la sua madre più m’ami,
poscia che trasmutò le bianche bende,
le quai convien che, misera!, ancor brami.
73
Per lei assai di lieve si comprende
quanto in femmina foco d’amor dura,
se l’occhio o ‘l tatto spesso non l’accende.
76
Non le farà sì bella sepultura
la vipera che Melanesi accampa,
com’avria fatto il gallo di Gallura”.
79
Così dicea, segnato de la stampa,
nel suo aspetto, di quel dritto zelo
che misuratamente in core avvampa.
82
Li occhi miei ghiotti andavan pur al cielo,
pur là dove le stelle son più tarde,
sì come rota più presso a lo stelo.
85
E ‘l duca mio: “Figliuol, che là sù
guarde?”.
E io a lui: “A quelle tre facelle
di che ‘l polo di qua tutto quanto arde”.
88
Ond’elli a me: “Le quattro chiare stelle
che vedevi staman, son di là basse,
e queste son salite ov’eran quelle”.
91
Com’ei parlava, e Sordello a sé il trasse
dicendo:“Vedi là ‘l nostro avversaro”;
e drizzò il dito perché ‘n là guardasse.
94
Da quella parte onde non ha riparo
la picciola vallea, era una biscia,
forse qual diede ad Eva il cibo amaro.
97
Tra l’erba e ‘ fior venìa la mala striscia,
volgendo ad ora ad or la testa, e ‘l dosso
leccando come bestia che si liscia.
 100
Io non vidi, e però dicer non posso,
come mosser li astor celestiali;
ma vidi bene e l’uno e l’altro mosso.
 103
Sentendo fender l’aere a le verdi ali,
fuggì ‘l serpente, e li angeli dier volta,
suso a le poste rivolando iguali.
 106
L’ombra che s’era al giudice raccolta
quando chiamò, per tutto quello assalto
punto non fu da me guardare sciolta.
 109
“Se la lucerna che ti mena in alto
truovi nel tuo arbitrio tanta cera
quant’è mestiere infino al sommo smalto”,
 112
cominciò ella, “se novella vera
di Val di Magra o di parte vicina
sai, dillo a me, che già grande là era.
 115
Fui chiamato Currado Malaspina;
non son l’antico, ma di lui discesi;
a’ miei portai l’amor che qui raffina”.
 118
61. Non appena udirono la mia risposta, Sordello e
Nino si ritirarono un po’ indietro, come gente improvvisamente confusa. 64. Il primo si volse a Virgilio, l’altro si volse ad un’anima che sedeva lì vicino,
gridando: «Su, o Corrado Malaspina, vieni a vedere
ciò che Dio volle concedere a costui per grazia speciale». 67. Poi, rivolto a me, continuò: «Per quella
singolare gratitudine che tu devi a colui (=Dio), il
quale così nasconde i primi motivi del suo operare
che non vi è modo di scoprirli, 70. quando sarai di
là dalle grandi onde (=sulla terra), di’ a mia figlia
Giovanna che invochi là (=il cielo) dove si esaudiscono le preghiere degli innocenti. 73. Non credo
che sua madre mi ami ancora, dopo che mutò le
bianche bende (=si risposò) che essa, infelice!, deve
ora desiderare. 76. Attraverso di lei (=dal suo esempio) molto facilmente si comprende quanto il fuoco
dell’amore dura [poco] in una donna, se l’occhio o il
tatto non lo ravvivano spesso. 79. Non le farà una
così bella sepoltura la vipera che il milanese (=i Visconti di Milano) accampa sullo stemma familiare,
come avrebbe fatto il gallo di Gallura (=il gallo che
i Visconti di Pisa hanno sullo stemma)». 82. Così
diceva, mostrando in viso quel giusto risentimento
che con misura avvampa in cuore. 85. I miei occhi,
avidi, andavano al cielo, proprio là dove le stelle
sono più lente, come succede nella ruota ai punti più
vicini all’asse. 88. E la mia guida: «O figlio, che
cosa guardi lassù?». Ed io a lui: «A quelle tre fiammelle (=fede, speranza, carità), delle quali tutto il
polo antartico arde». 91. Perciò egli a me: «Le quattro stelle splendenti (=prudenza, giustizia, fortezza,
temperanza), che tu vedevi stamani, sono ormai scese sotto l’orizzonte e queste sono salite al loro posto». 94. Mentre parlava, Sordello lo trasse a sé, dicendo: «Vedi là il nostro avversario» e drizzò il dito, affinché io guardassi là. 97. In quella parte, dove
la piccola valle non ha riparo, era una biscia, forse
quella che diede ad Eva il frutto vietato. 100. Tra le
erbe ed i fiori veniva la striscia malvagia, volgendo
di tanto in tanto la testa e leccando il dorso, come
una bestia che si liscia. 103. Io non vidi, perciò non
posso dire, come si mossero gli àstori (=gli angeli)
celesti, ma vidi bene che l’uno e l’altro si erano
mossi. 106. Sentendo le verdi ali fender l’aria, il
serpente fuggì e gli angeli si volsero indietro, tornando con volo uguale in alto ai loro posti di guardia. 109. L’ombra, che si era avvicinata al giudice
quando questi l’aveva chiamata, per tutta la durata
dell’attacco non smise mai di guardarmi. 112. «Possa la lucerna che ti porta in alto (=la luce divina,
cioè la grazia) trovare nella tua volontà tanta cera
quanta ne serve per arrivare al paradiso terrestre!»
115. cominciò quella, «se sai notizie certe della valle di Magra o dei luoghi vicini, dillo a me, che un
tempo ero grande là. 118. Fui chiamato Corrado
Malaspina. Non sono Corrado il vecchio, ma discendo da lui: ai miei parenti portai quell’amore che
qui si purifica.» 
Divina commedia. Purgatorio, a cura di P. Genesini 36
“Oh!”, diss’io lui, “per li vostri paesi
già mai non fui; ma dove si dimora
per tutta Europa ch’ei non sien palesi?
121
La fama che la vostra casa onora,
grida i segnori e grida la contrada,
sì che ne sa chi non vi fu ancora;
124
e io vi giuro, s’io di sopra vada,
che vostra gente onrata non si sfregia
del pregio de la borsa e de la spada.
127
Uso e natura sì la privilegia,
che, perché il capo reo il mondo torca,
sola va dritta e ‘l mal cammin dispregia”.
130
Ed elli: “Or va; che ‘l sol non si ricorca
sette volte nel letto che ‘l Montone
con tutti e quattro i piè cuopre e inforca,
133
che cotesta cortese oppinione
ti fia chiavata in mezzo de la testa
con maggior chiovi che d’altrui sermone,
136
se corso di giudicio non s’arresta”. 139
121. «Oh!» io gli dissi, «non percorsi mai i vostri
paesi, ma dov’è luogo per tutta l’Europa, in cui non
siano famosi? 124. La fama, che onora la vostra casa, celebra ad alta voce i signori e celebra la contrada, tanto che vi conosce anche colui che non è ancora stato nei vostri feudi. 127. Ed io vi giuro, com’è
vero che potrò salire più sopra (=nel paradiso terrestre), che la vostra gente onorata continua a fregiarsi
delle antiche lodi di liberalità e di prodezza. 130.
La consuetudine e l’inclinazione naturale la privilegiano a tal punto, che, quantunque il capo malvagio
(=Roma, sede del papato) faccia deviare il mondo,
va da sola per la dritta via e disprezza la strada del
male.» 133. Ed egli a me: «Ora va’. Il sole non si
coricherà sette volte nel letto che l’Ariete copre e
cavalca con tutti e quattro gli zoccoli (=tra sette anni), 136. e questa cortese opinione ti sarà inchiodata
in mezzo alla testa con chiodi che valgono più delle
altrui parole (=ti sarà confermata dall’esperienza diretta), 139. se il corso del giudizio divino non si arresta».
I personaggi
Nino (o Ugolino) Visconti (1265ca.-1296) appartiene a una nobile famiglia pisana. Dal padre Giovanni riceve in eredità il giudicato di Gallura, in
Sardegna (da qui il titolo di giudice). La madre è
una delle figlie del conte Ugolino della Gherardesca. Vive in esilio con la parte guelfa fino al 1276,
quando ritorna in patria. Nel 1285 assume con il
nonno Ugolino la signoria di Pisa, divenendo podestà e capitano del popolo. Ben presto però tra i due
sorgono contrasti, che sono abilmente sfruttati
dall’arcivescovo Ruggieri degli Ubaldini, che porta
entrambi alla rovina. Il conte Ugolino viene imprigionato e fatto morire di fame con i figli (If XXXIII,
13-75). Nino si unisce ai fuoriusciti pisani nella
guerra contro Pisa. Nel 1293 diventa capo della taglia guelfa di Toscana. Nello stesso anno viene firmata la pace, ma egli evita di tornare in patria. Ripara prima a Genova, poi nei suoi possedimenti in
Sardegna. Si fa seppellire non a Pisa, ma a Lucca.
Corrado II Malaspina (?-1294) discende da Corrado I il Vecchio, capostipite della famiglia Malaspina, signori di Lunigiana. È marchese di Villafranca. Con i fratelli ha possedimenti in Lunigiana e
in Sardegna, che alla sua morte vengono divisi tra
gli eredi. Non si sa altro di lui.
Commento
1. Il canto inizia con quello che è forse il paesaggio
e il passo più struggente della Divina commedia:
«Era già l’ora che volge il disio…» (vv. 1-6). Dante,
che ha ormai passato quasi 15 anni in esilio, sente
con particolare intensità la lontananza dalla sua città
natale, e riesce a tradurre la nostalgia in versi assai
coinvolgenti anche per il lettore.
1.1. La costruzione sintattica è la seguente: «Era già
l’ora {che volge il desiderio ai naviganti e intenerisce il cuore} nel giorno in cui han detto addio agli
amici più cari; 4. [era l’ora] che punge d’amore...».
Il sentimento di nostalgia è espresso in modo più intenso dall’anafora: «Era già l’ora {che...} nel giorno in cui...; [era l’ora] {che...}». Le due proposizioni principali reggono due proposizioni subordinate
relative, tanto da costituire una struttura simmetrica.
2. Il giudice Nino Visconti è amico d’infanzia di
Dante. Qui si lamenta – ma, a dire del poeta, in
giusta misura – perché la moglie lo ha dimenticato e
si è risposata. Dante gli mette in bocca parole velenose nei confronti delle donne: il loro amore diminuisce rapidamente, se non è ravvivato dagli occhi e
dal tatto... Nel poema un altro marito si lamenta
della moglie (ed anche dei parenti): Bonconte da
Montefeltro, che però la trascurava per la guerra (Pg
V, 88-90). D’altra parte il comportamento dei mariti
verso le consorti era spesso criticabile: Gianciotto
Malatesta uccide con un colpo di stocco moglie e
fratello, cioè Francesca da Polenta e Paolo, che erano divenuti amanti (ma egli la trascurava per la caccia al falcone e per i tornei) (If V, 107). Nello de’
Pannocchieschi uccide la moglie Pia de’ Tolomei,
per liberarsi della donna, che forse lo soffocava con
il suo amore eccessivo (Pg V, 130-136). I consueti
drammi di vita quotidiana, che si incontrano in tutti
i tempi e in tutte le società e che coinvolgono spesso
in prima persona anche il lettore...
3. Il poeta vede in cielo tre stelle, che sono il simbolo delle tre virtù teologali (fede, speranza, carità).
Le quattro stelle viste la mattina in cui era giunto
sulla spiaggia del purgatorio (prudenza, giustizia,
fortezza, temperanza) erano ormai scomparse all’orizzonte. Il Medio Evo trovava costantemente nella
natura, nel cielo sotto la luna come nel cielo sopra la
luna, il segno della divinità. Niente di straordinario:
oggi gli scienziati trovano la forza di gravita in tutto
l’universo. E conoscono l’universo indirettamente,
soltanto attraverso le immagini dei telescopi...
4. I due poeti hanno trovato riparo per la notte in
una piccola valle. All’entrata e all’uscita si sono posti due angeli, per difendere le anime dal serpente
tentatore, che fa la sua comparsa e che viene messo
in fuga. Ormai il serpente non può più tentare le anime, la tentazione è perciò rituale e ricorda e raffi-
Divina commedia. Purgatorio, a cura di P. Genesini 37
gura le tentazioni che le anime subirono sulla terra e
alle quali non seppero resistere. L’intervento degli
angeli mostra che soltanto con la grazia l’uomo può
resistere e vincere le tentazioni al male.
4.1. Il linguaggio usato è onomatopeico: dà l’idea
concreta del serpente che striscia in modo pericoloso
e viscido in mezzo all’erba e che soltanto dall’alto
può essere prima scorto e poi fermato (vv. 97-102).
5. Corrado Malaspina diventa per Dante il simbolo
di un mondo perduto, dove esistevano liberalità e
prodezza. In Pd XV, 97-129, anzi colloca questo
mondo ancora più indietro nel tempo: due secoli
prima, al tempo del suo trisavolo Cacciaguida,
quando Firenze viveva in pace, era sobria e pudìca,
non conosceva la ricchezza né la corruzione politica
e morale. È molto probabile che anche il trisavolo
invidiasse il tempo passato, quello del suo trisavolo,
che viveva al tempo di Carlo Magno... Dante vede
negativamente i cambiamenti. In ciò era stato preceduto da Tommaso d’Aquino, il quale nel De regimine principum (1263) riteneva che la società dovesse essere stabile e che i cambiamenti dovessero
essere il più possibile evitati. Erano giustificati soltanto se la perfezionavano e la riassestavano. In ogni
caso dovevano essere gestiti dall’alto. È chiaro però
che le forze emergenti li vedevano in modo completamente diverso, cioè come il modo in cui esse potevano affermarsi contro le forze tradizionali, normalmente rappresentate dal feudatario e dal vescovo, le quali per difendere i loro interessi erano attaccate ai valori del passato e della stabilità sociale. Insomma è questione di punti di vista.
5.1. Corrado anticipa a Dante che tra sette anni farà
esperienza diretta della liberalità e della prodezza
della famiglia Malaspina. Ma non va oltre. Non precisa che il poeta sarà esiliato. È sufficiente un cenno, come in precedenza. Soltanto il trisavolo Cacciaguida può avere il compito di indicare quale sarà
il futuro del poeta: l’esilio e la missione che lo stesso Dio gli ha attribuito (Pd XVII, 106-142).
6. Dante non perde l’occasione di esser velenoso
verso il papa Bonifacio VIII, suo mortale nemico,
che cita in modo indiretto con una perifrasi: «La
consuetudine e l’inclinazione naturale [della famiglia Malaspina] la privilegiano a tal punto, che,
quantunque il capo malvagio (=Roma, ora caput
mundi, perché sede del papato) faccia deviare il
mondo, va da sola per la dritta via e disprezza la
strada del male» (vv. 130-132). Il papa in carica è
appunto Bonifacio VIII (1294-1303). Con uno stratagemma era riuscito a metterlo all’inferno tra i papi
simoniaci prima della morte (If XIX, 52-57).
7. Il poeta aveva cantato da giovane, quand’era stilnovista, la gentilezza d’animo, che contrapponeva
alla nobiltà di sangue tradizionale. Ma a 25 anni di
distanza tende a identificare le doti di liberalità e di
prodezza con la classe nobiliare tradizionale, cioè
con la nobiltà di sangue, della quale egli era un esponente decaduto (deve iscriversi a un’arte in séguito agli Ordinamenti di giustizia antinobiliari di
Giano della Bella del 1294). I casi e le disgrazie
della vita non lo proiettano verso le classi emergenti,
ma verso le classi tradizionali nelle quali egli e la
sua famiglia hanno le radici. Ciò emerge in modo
particolare quando incontra il trisavolo Cacciaguida,
che egli colloca in una Firenze in pace, sobria e pudìca, insomma in una città ideale che proprio perciò
non è mai esistita (Pd XV, 97-136).
8. Corrado Malaspina chiede notizie dei luoghi in
cui è vissuto. Le anime sono molto legate alla terra,
e desiderano informazioni sui luoghi dove sono vissute o desiderano essere ricordate nel mondo dei vivi, per poter vivere ancora nella memoria di chi è di
là sulla terra. La stessa curiosità si trova nelle anime
che sono finite nell’inferno. Guido da Montefeltro,
capitano di ventura, desidera notizie della sua Romagna (If XXVII, 25-30). Le anime del paradiso invece non hanno bisogno di chiedere notizie al poeta:
vedono tutto in Dio. Dante ha fornito in If X, 94-
108 la spiegazione per cui le anime chiedono notizie
e non vi ritorna più sopra. Conta sulla memoria e
sulla curiosità del lettore. Farinata degli Uberti aveva spiegato che le anime conoscono il futuro ma non
il presente: le notizie sul presente vengono portate
dai dannati che via via finiscono all’inferno. Insomma soltanto la presenza divina e la grazia proveniente dal cielo permettono all’uomo di vedere chiaramente.
9. Il canto ha una struttura complessa, costruita su
una simmetria molto semplice: gli angeli scendono a
proteggere le anime dal serpente che viene a tentarle; il poeta incontra un’anima (Nino Visconti); appare il serpente, che viene sùbito cacciato; il poeta incontra un’altra anima (Corrado Malaspina). I personaggi che il poeta muove sono ben otto: egli stesso,
Virgilio, Sordello, Nino Visconti, Currado Malaspina, quindi i due angeli ed il serpente. Soltanto If
XXX o Pg XXXIII sono canti così frequentati.
10. In questo canto la ritualità religiosa, che caratterizza tutta la seconda cantica, acquista uno spazio
particolarmente importante: ogni sera gli angeli vengono e si mettono all’entrata e all’uscita della valletta, per difendere le anime dalla tentazione del demonio. Ogni sera il demonio, sotto forma di serpente, viene a tentare le anime. Ed ogni sera viene
respinto dai due angeli. Questa tentazione simbolica
– le anime ormai non possono più essere tentate –
ripete e fa riferimento alle tentazioni che le anime
avevano provato in vita e alle quali non avevano saputo resistere.
10.1. Il primo esempio di ritualità si trova in Pg I,
94-105, quando Catone invita Virgilio a pulire le
guance di Dante dalla fuliggine infernale e a cingergli i fianchi con un giunco, simbolo dell’umiltà e
della perseveranza. In Pg II, 28-29, Virgilio invita
Dante a piegare le ginocchia e a congiungere le mani, perché sta giungendo l’angelo nocchiero del purgatorio. In séguito ad ogni cornice un angelo toglie
una P, iniziale di peccato, dalla fronte del poeta.
Alla fine del Purgatorio c’è un altro rito di purificazione, che si riallaccia organicamente a quello di
Pg I, 95-105: la doppia immersione nel fiume Lete,
che fa dimenticare i peccati commessi (Pg XXXI,
91-105) e nel fiume Eunoè, che fa ricordare le buone azioni compiute (Pg XXXIII, 124-135). 
Divina commedia. Purgatorio, a cura di P. Genesini 38
10.2. Tutte le religioni (ma anche tutte le civiltà)
hanno istituito queste ripetizioni simboliche, che ricordano un grande avvenimento della loro storia o
dei loro dogmi. Ad esempio la messa è la ripetizione
ad infinitum del sacrificio di Gesù Cristo per gli uomini. Ma anche le feste di Natale, Pasqua, Pentecoste, Corpus Domini, Assunzione della Madonna in
cielo in anima e corpo s’inseriscono nella stessa prospettiva. E ugualmente le preghiere. La Chiesa cattolica raggiunge nel Seicento con l’arte barocca l’estensione più vasta delle sue cerimonie religiose. Gli
Stati laici dal Quattrocento in poi copiano da essa.
11. La tentazione rituale rimanda alla prima tentazione: quella di Eva e di Adamo nel paradiso terrestre ad opera del serpente, sotto il cui aspetto si celava il demonio. Le anime sono tentate come i progenitori e come essi cedono alla tentazione. Il peccato originale ha indebolito per sempre la volontà e
la resistenza al male degli uomini.
La struttura del canto è semplice: 1) è sera, i due
poeti scendono in una valletta per passare la notte;
2) due angeli si mettono a guardia della valle; 3)
Dante incontra l’amico Nino Visconti, che si lamenta perché la moglie si è risposata; 4) come ogni sera,
compare il serpente che viene a tentare le anime; gli
angeli lo cacciano via; 5) un’altra anima, Corrado
Malaspina, chiede notizie della valle di Magra; 6)
Dante si complimenta per gli ideali di liberalità che
la famiglia Malaspina non ha mai dimenticato; 7)
Corrado gli risponde che entro sette anni avrà una
conferma diretta di questa sua opinione. 
Divina commedia. Purgatorio, a cura di P. Genesini 39
Canto XI
“O Padre nostro, che ne’ cieli stai,
non circunscritto, ma per più amore
ch’ai primi effetti di là sù tu hai,
1
laudato sia ‘l tuo nome e ‘l tuo valore
da ogni creatura, com’è degno
di render grazie al tuo dolce vapore.
4
Vegna ver’ noi la pace del tuo regno,
ché noi ad essa non potem da noi,
s’ella non vien, con tutto nostro ingegno.
7
Come del suo voler li angeli tuoi
fan sacrificio a te, cantando osanna,
così facciano li uomini de’ suoi.
10
Dà oggi a noi la cotidiana manna,
sanza la qual per questo aspro diserto
a retro va chi più di gir s’affanna.
13
E come noi lo mal ch’avem sofferto
perdoniamo a ciascuno, e tu perdona
benigno, e non guardar lo nostro merto.
16
Nostra virtù che di legger s’adona,
non spermentar con l’antico avversaro,
ma libera da lui che sì la sprona.
19
Quest’ultima preghiera, segnor caro,
già non si fa per noi, ché non bisogna,
ma per color che dietro a noi restaro”.
22
Così a sé e noi buona ramogna
quell’ombre orando, andavan sotto ‘l pondo,
simile a quel che tal volta si sogna,
25
disparmente angosciate tutte a tondo
e lasse su per la prima cornice,
purgando la caligine del mondo.
28
Se di là sempre ben per noi si dice,
di qua che dire e far per lor si puote
da quei ch’hanno al voler buona radice?
31
Ben si de’ loro atar lavar le note
che portar quinci, sì che, mondi e lievi,
possano uscire a le stellate ruote.
34
“Deh, se giustizia e pietà vi disgrievi
tosto, sì che possiate muover l’ala,
che secondo il disio vostro vi lievi,
37
mostrate da qual mano inver’ la scala
si va più corto; e se c’è più d’un varco,
quel ne ‘nsegnate che men erto cala;
40
ché questi che vien meco, per lo ‘ncarco
de la carne d’Adamo onde si veste,
al montar sù, contra sua voglia, è parco”.
43
Le lor parole, che rendero a queste
che dette avea colui cu’ io seguiva,
non fur da cui venisser manifeste;
46
ma fu detto: “A man destra per la riva
con noi venite, e troverete il passo
possibile a salir persona viva.
49
E s’io non fossi impedito dal sasso
che la cervice mia superba doma,
onde portar convienmi il viso basso,
52
cotesti, ch’ancor vive e non si noma,
guardere’ io, per veder s’i’ ‘l conosco,
e per farlo pietoso a questa soma.
55
Io fui latino e nato d’un gran Tosco:
Guiglielmo Aldobrandesco fu mio padre;
non so se ‘l nome suo già mai fu vosco.
58
1. «O Padre nostro, che stai nei cieli, non limitato
da essi, ma per l’amor più grande, che tu hai verso
le prime creature di lassù (=i cieli e gli angeli), 4.
sia lodato il tuo nome (=Padre) e il tuo valore
(=Figlio) da tutte le creature, com’è giusto che sia
onorata la tua dolce potenza (=Spirito Santo). 7.
Venga a noi la pace del tuo regno, perché noi da noi
non possiamo giungere ad essa con le nostre sole
forze, se essa non ci viene data. 10. Come gli angeli
sacrificano la loro volontà a te, cantando “Osanna!”, così gli uomini sacrifichino la loro. 13. Da’
oggi a noi la manna (=il pane) quotidiana, senza la
quale per questo aspro deserto torna indietro chi più
si affanna ad avanzare. 16. E, come noi perdoniamo
ad ognuno il male che abbiamo sofferto, così tu perdònaci benignamente e non guardare i nostri meriti.
19. Non mettere alla prova con l’antico avversario
la nostra virtù, che facilmente si abbatte, ma lìberala
da lui, che tanto la sprona al male. 22. O Signore
caro, non facciamo per noi quest’ultima richiesta,
ma per coloro che restarono sulla terra dopo di noi.»
25. Così quelle anime, augurando a sé e a noi buon
viaggio, andavano sotto il peso, simile a quello che
talvolta si sogna. 28. Diversamente angosciate dalla
pena, giravano tutte a tondo ed affrante su per la
prima cornice, per purificare la caligine del mondo
(=il peccato). 31. Se di là (=in purgatorio) le anime
pregano sempre per noi, di qua (=sulla terra) quali
preghiere e quali opere possono fare in loro suffragio
coloro che hanno una buona radice per la loro volontà (=pregano in grazia di Dio)? 34. Ben le dobbiamo
aiutare a lavar le macchie che le portarono qui, così
che, monde e leggere, possano salire ai cieli pieni di
stelle. 37. «Deh, possa la giustizia [di Dio] e la pietà
[degli uomini] alleggerirvi presto, così che possiate
muover le ali, che vi solleveranno al cielo secondo i
vostri desideri!, 40. mostrateci da che parte si va più
presto verso la scala [che porta alla seconda cornice]. E, se c’è più di un passaggio, insegnàteci quello
che scende a noi meno ripido, 43. perché costui, che
viene con me, per il peso della carne di Adamo, di
cui si veste, è più lento a salire, non ostante la buona
volontà.» 46. Le parole, che risposero a queste che
aveva detto colui che io seguivo (=Virgilio), non fu
chiaro da chi provenissero, 49. ma furono: «Venite
con noi a destra lungo la parete, e troverete il passaggio per il quale può andare una persona viva. 52.
E, se io non fossi impedito dal sasso che doma il mio
capo superbo, per il quale devo tenere la faccia rivolta in basso, 55. costui, che ancora vive e che non
dice il suo nome, io guarderei, per vedere se lo conosco e per impietosirlo con la vista del peso [che
porto]. 58. Io fui italiano. Nacqui da una grande famiglia toscana: mio padre fu Guglielmo Aldobrandeschi. Non so se il suo nome vi fu mai noto. 
Divina commedia. Purgatorio, a cura di P. Genesini 40
L’antico sangue e l’opere leggiadre
d’i miei maggior mi fer sì arrogante,
che, non pensando a la comune madre,
61
ogn’uomo ebbi in despetto tanto avante,
ch’io ne mori’, come i Sanesi sanno
e sallo in Campagnatico ogne fante.
64
Io sono Omberto; e non pur a me danno
superbia fa, ché tutti miei consorti
ha ella tratti seco nel malanno.
67
E qui convien ch’io questo peso porti
per lei, tanto che a Dio si sodisfaccia,
poi ch’io nol fe’ tra ‘ vivi, qui tra ‘ morti”.
70
Ascoltando chinai in giù la faccia;
e un di lor, non questi che parlava,
si torse sotto il peso che li ‘mpaccia,
73
e videmi e conobbemi e chiamava,
tenendo li occhi con fatica fisi
a me che tutto chin con loro andava.
76
“Oh!”, diss’io lui, “non se’ tu Oderisi,
l’onor d’Agobbio e l’onor di quell’arte
ch’alluminar chiamata è in Parisi?”.
79
“Frate”, diss’elli, “più ridon le carte
che pennelleggia Franco Bolognese;
l’onore è tutto or suo, e mio in parte.
82
Ben non sare’ io stato sì cortese
mentre ch’io vissi, per lo gran disio
de l’eccellenza ove mio core intese.
85
Di tal superbia qui si paga il fio;
e ancor non sarei qui, se non fosse
che, possendo peccar, mi volsi a Dio.
88
Oh vana gloria de l’umane posse!
com’poco verde in su la cima dura,
se non è giunta da l’etati grosse!
91
Credette Cimabue ne la pittura
tener lo campo, e ora ha Giotto il grido,
sì che la fama di colui è scura:
94
così ha tolto l’uno a l’altro Guido
la gloria de la lingua; e forse è nato
chi l’uno e l’altro caccerà del nido.
97
Non è il mondan romore altro ch’un fiato
di vento, ch’or vien quinci e or vien quindi,
e muta nome perché muta lato.
100
Che voce avrai tu più, se vecchia scindi
da te la carne, che se fossi morto
anzi che tu lasciassi il ‘pappo’ e ‘l ‘dindi’,
103
pria che passin mill’anni? ch’è più corto
spazio a l’etterno, ch’un muover di ciglia
al cerchio che più tardi in cielo è torto.
106
Colui che del cammin sì poco piglia
dinanzi a me, Toscana sonò tutta;
e ora a pena in Siena sen pispiglia,
109
ond’era sire quando fu distrutta
la rabbia fiorentina, che superba
fu a quel tempo sì com’ora è putta.
112
La vostra nominanza è color d’erba,
che viene e va, e quei la discolora
per cui ella esce de la terra acerba”.
115
E io a lui: “Tuo vero dir m’incora
bona umiltà, e gran tumor m’appiani;
ma chi è quei di cui tu parlavi ora?”.
118
61. L’antico sangue e le belle opere dei miei antenati mi fecero così arrogante che, non pensando
all’origine comune [dalla terra], 64. disprezzai ogni
uomo tanto smisuratamente, che ne morii, come sanno i senesi e come sa ogni fanciullo di Campagnatico. 67. Io sono Umberto Aldobrandeschi. La superbia non fa danno soltanto a me, perché essa ha trascinato con sé nel malanno tutti i miei parenti. 70. E
qui io devo portare questo peso per causa sua, finché
sarà resa soddisfazione a Dio qui tra i morti, poiché
non gliela resi [mentre ero] tra i vivi.» 73. Ascoltando [le sue parole], chinai in giù la faccia. Uno di
loro, non costui che parlava, si girò a stento sotto il
peso che impacciava i loro movimenti, 76. mi vide,
mi riconobbe e mi chiamava, tenendo faticosamente
gli occhi fissati su di me, che andavo tutto chino tra
loro. 79. «Oh!» io gli dissi, «non sei tu Oderisi,
l’onore di Gubbio e l’onore di quell’arte che a Parigi è chiamata enluminar?» 82. «O fratello» egli disse, «sorridono di più (=sono più vivaci e più belle)
le pergamene che Franco Bolognese dipinge con il
pennello. Ora l’onore è tutto suo e soltanto in parte
mio. 85. Io non sarei stato così generoso, mentre vissi, a causa del mio gran desiderio di eccellere
nell’arte in cui posi tutto il mio cuore. 88. Qui si paga la pena di tale superbia. E non sarei neanche qui
(=nel purgatorio), se non fosse che, pur potendo peccare (=ancora molto lontano dalla morte), mi volsi a
Dio. 91. O vana gloria delle capacità umane! Quanto poco essa resta verde sulla cima di un ramo, se
non è seguìta da tempi rozzi! 94. Cimabue credette
di primeggiare su tutti nella pittura, ed ora Giotto è
più celebre, così che la sua fama si è oscurata. 97.
Allo stesso modo Guido Cavalcanti ha tolto a Guido
Guinizelli la gloria di poeta in volgare, e forse è nato chi caccerà l’uno e l’altro dal nido. 100. La gloria mondana non è altro che un soffio di vento, che
ora spira di qui, ora di lì, e che muta nome perché
muta provenienza. 103. Quale fama tu avrai più
grande, se ti separi dal corpo in tarda età oppure se
tu fossi morto dicendo ancora “pappo” [al pane] e
“dindi” [al denaro] (=da bambino), 106. prima che
passino mille anni? Ed essi, rispetto all’eternità, sono più brevi di un battito di ciglia rispetto al cerchio
delle stelle fisse, che in cielo gira più lentamente
degli altri. 109. Tutta la Toscana risuonò [del nome]
di colui che cammina lentamente davanti a me. 112.
Ora [esso] si bisbiglia appena in Siena, dove era signore, quando fu distrutta la rabbia (=l’arroganza)
fiorentina (=battaglia di Montaperti, 1260), che a
quel tempo fu superba, come ora è abietta. 115. La
vostra fama ha il colore dell’erba, che viene e che
va; e la discolora proprio il sole, che l’aveva fatta
uscire tenera dalla terra.» 118. Ed io a lui: «Le tue
parole veritiere m’infondono nel cuore l’umiltà del
bene e mi sgonfiano il tumore [della superbia]. Ma
chi è quello di cui mi parlavi ora?». 
Divina commedia. Purgatorio, a cura di P. Genesini 41
“Quelli è”, rispuose, “Provenzan
Salvani;
ed è qui perché fu presuntuoso
a recar Siena tutta a le sue mani.
121
Ito è così e va, sanza riposo,
poi che morì; cotal moneta rende
a sodisfar chi è di là troppo oso”.
124
E io: “Se quello spirito ch’attende,
pria che si penta, l’orlo de la vita,
qua giù dimora e qua sù non ascende,
127
se buona orazion lui non aita,
prima che passi tempo quanto visse,
come fu la venuta lui largita?”.
130
“Quando vivea più glorioso”, disse,
“liberamente nel Campo di Siena,
ogne vergogna diposta, s’affisse;
133
e lì, per trar l’amico suo di pena
ch’e’ sostenea ne la prigion di Carlo,
si condusse a tremar per ogne vena.
136
Più non dirò, e scuro so che parlo;
ma poco tempo andrà, che ‘ tuoi vicini
faranno sì che tu potrai chiosarlo.
139
Quest’opera li tolse quei confini”. 142
121. «Egli è Provenzan Salvani» rispose, «ed è qui,
perché ebbe la presunzione di voler ridurre tutta
Siena in suo potere. 124. Va così e continua ad andare senza riposo, dopo che morì. Deve rendere questa moneta (=penitenza), per soddisfar Dio, chi ha
osato troppo sulla terra.» 127. Ed io: «Se uno spirito, per pentirsi, attende la fine della vita, dimora
laggiù (=nell’antipurgatorio) e non sale quassù (=nel
purgatorio), 130. qualora non sia aiutato dalle preghiere dei buoni, prima che sia passato tanto tempo
quanto visse; ora come gli fu concesso di venir [in
purgatorio]?». 133. «Quando viveva al culmine della gloria» disse, «volontariamente si fermò nel campo (=piazza) di Siena, per chiedere l’elemosina, deponendo ogni [senso di] vergogna. 136. E lì, per togliere l’amico dalla pena che sopportava nella prigione di Carlo I d’Angiò (=nel Regno di Napoli), si
ridusse a tremare per ogni vena. 139. Non ti dirò altro, e so di parlare in modo oscuro per ora, ma passerà poco tempo che i tuoi concittadini faranno in modo che tu possa capire con chiarezza queste parole.
142. Quest’opera di umiltà gli aprì i confini [dell’antipurgatorio]».
I personaggi
Umberto Aldobrandeschi (?-1259) appartiene alla
famiglia dei conti di Santafiora, in Maremma. La
sua superbia, come quella della famiglia, deriva dal
fatto che è di antica nobiltà, è ricco ed è abile nelle
armi. È di parte ghibellina, costantemente in lotta
con Siena. È signore del castello di Campagnatico,
nella valle dell’Ombrone, vicino a Grosseto, dal
quale usciva per depredare i viandanti. Muore forse
per mano dei senesi, che avevano organizzato una
spedizione per ucciderlo.
Oderisi da Gubbio (1240ca.-1299) è discepolo di
Cimabue e amico di Giotto. È il più grande miniaturista del suo tempo. È a più riprese a Bologna. Nel
1295 si sposta a Roma, mettendosi al servizio del
papa Bonifacio VIII. Qui muore.
Franco Bolognese vive ed opera a Bologna tra la
metà del Duecento e gli inizi del Trecento. Di lui
non restano altre notizie.
Giovanni Cimabue (Firenze 1240ca.-1300ca.) è il
più grande pittore della seconda metà del Duecento.
Rompe con i rigidi schemi e le figure immobili
dell’arte bizantina e propone una visone veristica
della realtà. È maestro di Giotto. Il suo vero nome è
Cenni di Pepo.
Giotto di Bondone del Colle (1266ca.-1337) nasce
a Firenze o nei dintorni della città. È avviato dal
padre all’arte della lana, ma egli preferisce frequentare la bottega di Cimabue. Supera il maestro, sviluppandone la pittura in direzione sempre più realistica. Condiziona radicalmente la pittura dei secoli
successivi.
Guido di Guinizelli da Magnano (1230ca.-1276),
un giudice di Bologna, è l’iniziatore del Dolce stil
novo. Ne scrive la canzone-manifesto Al cor gentil
rempaira sempre amore (1274), dove sono esposte
le tesi della corrente, che si diffonde soprattutto a
Firenze. Dante lo mette in purgatorio tra i lussuriosi
(Pg XXVI, 91-114).
Guido Cavalcanti (1255-1300) è amico di Dante e
uno dei maggiori esponenti del Dolce stil novo. È
schierato con i guelfi neri ed è assai rissoso. Per la
pace di Firenze il poeta è costretto a mandarlo in esilio con altri guelfi bianchi, la sua parte politica.
Provenzan Salvani (1220-1269) è un senese di parte
ghibellina. Suo padre è fratello di Sapìa di Siena
(Pg XIII, 93-154). Nel 1259 è ambasciatore presso
Manfredi di Svevia e guida alla vittoria le truppe
senesi nella battaglia di Montaperti (1260). A questa battaglia partecipa anche Farinata degli Uberti
(If X), che si oppone alla distruzione di Firenze. Nel
1262 diventa podestà di Montepulciano. Nel 1268
si riduce a chiedere l’elemosina nel campo di Siena
per riscattare un amico su cui Carlo I d’Angiò aveva
posto una taglia di 10.000 fiorini dopo la battaglia
di Tagliacozzo (si era schierato con Corradino di
Svevia). I senesi, che lo conoscevano per la sua superbia, si meravigliano per tale atteggiamento di
umiltà, e lo aiutano. Muore nel 1269 nella battaglia
di Val d’Elsa contro i fiorentini: è preso prigioniero
e decapitato.
Carlo I d’Angiò (1226-1285) è fratello del re di
Francia, Luigi IX il Santo. È nominato re di Sicilia a
condizione che accetti il patto di vassallaggio alla
Chiesa. Nel 1266 sconfigge a Benevento Manfredi
di Svevia, che muore sul campo di battaglia; nel
1268 sconfigge Corradino, l’ultimo erede della casa
di Svevia, che fa decapitare. Le tasse con cui taglieggia la popolazione per pagare i tributi alla
Chiesa provocano la ribellione dei vespri siciliani
(1282).
Commento
1. Il canto si snoda in diversi momenti: a) le anime
dei superbi recitano il Padre nostro; b) i due poeti
incontrano Umberto Aldobrandeschi, che riconosce
la superbia che aveva in vita; poi c) incontrano Oderisi da Gubbio, che parla della fama terrena e la giu-
Divina commedia. Purgatorio, a cura di P. Genesini 42
dica una gloria vana (la parte centrale del canto); infine c) Oderisi presenta l’anima di Provenzan Salvani, che per un amico ha compiuto un atto di umiltà.
2. Le anime dei superbi recitano il Padre nostro in
segno di umiltà e sempre per umiltà concludono: «O
Signore caro, non facciamo per noi quest’ultima richiesta, ma per coloro che restarono sulla terra dopo
di noi» (vv. 22-24). Esse hanno scoperto l’esistenza
del prossimo, che in vita hanno cercato di calpestare. E per il prossimo esse pregano. Il poeta reagisce
spontaneamente: se le anime purganti pregano per
noi, anche noi dobbiamo pregare per loro, per accorciare le loro pene. In tal modo invita i fedeli a pregare in grazia di Dio per i defunti, altrimenti la loro
preghiera sarebbe stata vana.
3. Umberto Aldobrandeschi era di antica nobiltà, ma
aveva un modo particolare per mantenere il suo tenore di vita: assalire e derubare i viandanti. Insomma era nobile e brigante. Il poeta però lo presenta
soltanto come un’anima che sta espiando i peccati e
che si pente anche della superbia che sulla terra ha
caratterizzato lui e tutta la famiglia. Alla fine i senesi, seccati per questi continui furti, gli tendono un
agguato e lo uccidono.
3.1. L’anima non chiede il nome al poeta (v. 55). Ne
rispetta la volontà di non dirlo. E il poeta non lo dice. Dante continua le variazioni sul motivo del nome. Ora coinvolge anche se stesso. Poco dopo non lo
dice nemmeno a Sapìa di Siena (Pg XIII, 130-132).
In questo caso il poeta risponde con una parafrasi
(vv. 133-138). Il poeta vuole assumere un atteggiamento di umiltà e di espiazione in sintonia con le
anime: il suo nome non è importante, quel che conta
è l’espiazione del peccato, con la quale si diventa
degni di salire in cielo.
4. Oderisi da Gubbio sente intensamente la vanità
che lo ha caratterizzato in vita: voleva primeggiare
su tutti gli altri miniaturisti e non avrebbe mai riconosciuto che qualcuno lo potesse superare. Un ideale
di vita di cui egli ora vede tutti i limiti. Egli riconosce che Franco Bolognese lo ha superato. Ma allarga
il discorso anche agli altri campi, a quello della pittura (Giotto ha superato il maestro Cimabue) e a
quello della letteratura (Guido Cavalcanti ha superato il maestro Guido Guinizelli) (vv. 94-99). E pensa di poter trarre una regola generale dalla sua esperienza di vita: se i tempi non diventano rozzi, sorge
sempre qualcuno destinato a superare il maestro o
chi era considerato il più grande in una disciplina
(vv. 92-93). Ed ora è forse già nato colui che diventerà più famoso di Guinizelli e di Cavalcanti in ambito letterario (vv. 97-99).
4.1. Il problema della fama è affrontato anche in altri due canti della Divina commedia. In If XV, 79-
87, il poeta incontra il maestro Brunetto Latini e dice che ha ancora impressa nella memoria la cara e
buona immagine paterna del maestro, perché gli ha
insegnato come l’uomo si eterna qui sulla terra con
la fama che acquista (vv. 79-87). In Pd XVII il poeta
chiede al trisavolo Cacciaguida se dovrà dire tutto
ciò che ha visto nei tre regni dell’oltretomba o se
dovrà essere timido amico del vero; nel primo caso
le sue parole saranno per molti indigeste, nel secondo caso perderà la fama presso coloro che chiameranno questo tempo antico (vv. 106-120). Cacciaguida gli risponde che dovrà testimoniare il vero,
perché questa è la missione che gli è stata affidata
(vv. 121-142).
4.2. In questi due canti il poeta dà una valutazione
positiva della fama. In bocca a Oderisi invece dà
una valutazione molto riduttiva. Una contraddizione? Un cambiamento di opinione? Niente affatto: il
poeta, come in tanti altri casi, fa due cose: a) vede
la fama da un punto di vista terreno e da un punto di
vista ultraterreno; dal primo punto di vista è un valore, dal secondo punto di vista è giustamente come un
battito di ciglia rispetto all’eternità; i due punti di
vista quindi non si contraddicono, anzi si completano a vicenda; b) esamina il problema non da un solo
punto di vista, ma da più punti di vista, perché un
solo punto di vista è troppo limitante e perché la realtà è sempre più complessa di quel che si vorrebbe.
La contraddizione quindi non c’è. Viene mostrata
invece la complessità della questione. Insomma il
poeta non fa soltanto poesia, insegna anche a pensare! La sua opera è molto più ricca di quanto si potrebbe immaginare.
4.3. Dante affronta il problema della fama indirettamente in If III, 37-69, dove condanna duramente gli
ignavi, coloro che in vita non fecero nulla di bene,
nulla di male che li rendesse meritevoli di essere ricordati dai posteri. «Non ti curar di lor, ma guarda e
passa» (v. 51), fa dire con estrema durezza a Virgilio. La loro punizione è quella di seguire senza sosta
un’insegna che va ora da una parte ora dall’altra, di
essere senza nome – nessuno è nominato, altrimenti
grazie al poeta sarebbe divenuto famoso – e di fornire con il loro sangue il nutrimento a vermi ripugnanti.
4.4. Diversi commentatori pensano che il poeta parli
di se stesso quando fa dire a Oderisi che ora forse è
già sorto qualcuno che supererà Guinizelli come Cavalcanti (vv. 97-99). La tesi è insostenibile per due
motivi: a) Cavalcante fa parte della generazione
successiva a quella di Guinizelli, mentre Dante è
coetaneo di Cavalcanti (il testo fa pensare a qualcuno della nuova generazione); e b) soprattutto perché
la soluzione sarebbe banale e l’autoelogio fuori luogo. Dante sa di essere grande e non si spreca a farsi
l’elogio in casi così minuti e fuorvianti. In Pg XXX,
103-141, egli mette in bocca a Beatrice parole di
grande elogio verso se stesso, mescolate a parole di
biasimo. In Pd XVII, 106-142, non ha difficoltà ad
attribuire a se stesso un compito provvidenziale addirittura superiore a quello politico di Enea e religioso di san Paolo. Un autoelogio e un autoriferimento sarebbero stati un inutile e fastidioso disturbo
al discorso oltremondano e penitenziale di Oderisi.
5. Provenzan Salvani era dedito alla violenza a
tempo pieno. Tuttavia per un amico ha avuto un momento di debolezza: pur di farlo uscire di galera, è
stato disposto a chiedere vergognosamente le elemosine in pubblico, nella piazza principale di Siena.
Una cosa tanto più dura per un superbo come lui,
che per di più si trovava all’apice della fama. Poi ha 
Divina commedia. Purgatorio, a cura di P. Genesini 43
continuato la sua vita di violenza e di violenza è
morto: i fiorentini lo prendono prigioniero e lo decapitano. Insomma è stato sempre coerente con la violenza che aveva dentro di sé, in vita come in morte.
Fa pratica di violenza anche nei confronti della zia
Sapìa (Pg XIII), che, non potendo vendicarsi
dell’offesa che egli le fa al marito, si limita a provare un piacere senza limiti – tanto da sfidare lo stesso
Dio – per la sconfitta dei senesi e per la decapitazione del nipote.
5.1. Dante parla di Provenzan Salvani in relazione
al tema della fama, su cui sta facendo le sue riflessioni Oderisi da Gubbio. L’esempio di Provenzan è
estremamente vivo e brutale, ed è rafforzato dalla
violenza di cui il personaggio è intriso: «Colui che
del cammin sì poco piglia Dinanzi a me, Toscana
suonò tutta. E ora [esso] a pena in Siena sen pispiglia, Ond’era sire quando fu distrutta La rabbia fiorentina (=battaglia di Montaperti, 1260), che superba Fu a quel tempo sì com’ora è putta» (vv. 109-
114). Né la vita violenta né la morte altrettanto violenta riescono a farlo ricordare presso i posteri. La
violenza pervadeva la società e nessuno vi faceva
più caso. Essa non serviva più ormai nemmeno per
farsi ricordare dai nemici che l’avevano subìta.
5.2. Negli ultimi versi Oderisi, che come tutte le anime conosce il futuro, dice a Dante che anche lui
saprà, come Provenzan, quanto è dura la strada che
spinge a salire e a scendere le scale altrui, cioè
quanto è duro avere bisogno degli altri e dover
chiedere il loro aiuto (vv. 139-141). E questo dolore
è reso più cocente dal fatto che si è in esilio e che si
è stati cacciati dalla propria città dai propri concittadini, che invece dovevano dimostrare un ben diverso
comportamento.
6. Il poeta non presenta direttamente Provenzan Salvani, cioè non ha un dialogo con lui; lo fa presentare
indirettamente da Oderisi. In tal modo sul piano narrativo costruisce un triangolo: Oderisi parla a Dante
di Provenzan Salvani. Aveva già usato questa soluzione narrativa nell’Inferno, ad esempio con Virgilio che parla delle anime dei lussuriosi (If V, 52-72)
e con frate Alberigo dei Manfredi, che parla prima
di se stesso e poi di Branca Doria (If XXXIII, 136-
147). Si tratta di una delle infinite forme della varietà, a cui il poeta fa ricorso.
7. Il silenzio di Provenzan esprime anche la scelta
narrativa di far tacere il personaggio. La soluzione
di far parlare tutti i personaggi incontrati è ovvia e
banale. Perciò il poeta la aggira in due modi: a) un
personaggio – Virgilio o un’anima – parla di un altro; e b) il personaggio, che nelle attese dovrebbe
parlare, resta muto. Sono muti «l’ombra di colui che
fece per viltade il gran rifiuto» (If III, 59-60), Paolo
Malatesta, l’amante di Francesca da Polenta (If V),
Diomede, il compagno di pena di Ulisse (If XXVI),
l’arcivescovo Ruggieri degli Ubaldini, il cui teschio
è addentato dal conte Ugolino della Gherardesca (If
XXXIII), il traditore dei parenti Branca Doria (If
XXXIII), la figura mostruosa di Lucifero (If
XXXIV), poi Costanza d’Altavilla (Pd III), Romeo
di Villanova (Pd VI) ecc.
8. Parlando con Oderisi Dante riprende il tema della
riduzione delle pene nel purgatorio. Nei canti precedenti aveva detto più volte che le pene possono essere accorciate dalle preghiere dei vivi, purché dette
in grazia di Dio. Ora indica un’altra possibilità: le
buone azioni che la stessa anima ha compiuto in vita. Per l’amico imprigionato a Napoli Provenzan
Salvani ha compiuto un atto pubblico di umiltà che,
superbo e potente com’era, deve essergli costato
moltissimo: la vergogna di chiedere denaro – e per
di più un bel po’ di denaro – nel campo di Siena.
8.1. Vale la pena di riflettere su quest’atto di umiltà,
che ha caratterizzato questo violento, che poi ha seguìto la sua natura e che è morto di morte violenta.
L’umiltà – l’atteggiamento opposto alla superbia –
serviva per ridurre i conflitti e le tensioni sociali.
Perciò nella società di fine Trecento, dominata da
famiglie superbe ed arroganti, era un valore da praticare. Per questo motivo essa è uno dei valori più diffusi tra gli ordini religiosi. Con la povertà e la castità è uno dei tre ideali di vita che stanno alla base
dell’ordine francescano (1209-23).
8.2. L’umiltà è però proposta indirettamente come
valore sociale. Gli ordini religiosi in genere propongono di essere umili per amore di Dio. Il fatto è
che, se avessero detto per il bene della società, non
avrebbero avuto séguito: ci si sacrifica per un bene
lontano o elevato, per un ideale, per Dio, non per
l’uomo. Perciò l’umiltà era proposta per amore di
Dio, ma faceva sentire i suoi influssi benefici sulla
società. Essi indirizzavano il pensiero a Dio, ma si
preoccupavano della vita terrena. Oltre a ciò essi
proponevano una ricompensa, ben inteso celeste: una
ricompensa impossibile o assoluta ha molto più fascino di una piccola o a portata di mano. Insomma
questi ordini praticavano il tiro all’arco: miravano in
cielo per colpire sulla terra. Mentalità contorta? Interpretazione assurda? In realtà la Chiesa aveva accumulato una quantità enorme di conoscenze psicologiche, in base alle quali usava i mass media del
tempo e guidava la coscienza dei credenti. E non era
certamente colpa sua se l’animo umano era confuso
e contraddittorio. Per non parlare della mente. Con
qualche secolo di ritardo il pensiero laico nella persona di N. Machiavelli (1469-1527) – meglio tardi
che mai – scopre che l’uomo è stupido e malvagio, e
“se tu mantieni la parola data a lui, egli non la mantiene a te...” (Principe, XV e XVIII).
8.3. Il desiderio di pace sociale era così intenso, che
l’ideale di umiltà era applicato forse anche in ambiti
un po’ lontani dalla società. Ad esempio in ambito
culturale valeva l’idea che initium sapientiae timor
Domini («l’inizio della sapienza è il timore di Dio»), interpretato come un invito all’ignoranza. La
cultura rende superbi, perciò è meglio essere ignoranti e andare in paradiso, piuttosto che essere sapienti e andare all’inferno. D’altra parte la cultura
provoca cambiamenti sociali, perciò tensioni e conflitti. E qualche ordine religioso tra il sapere e la pace sociale aveva preferito la pace sociale. E predicava l’ignoranza. Il fatto di non essere d’accordo
con questa prospettiva è una cosa secondaria. Ciò
che conta è capire che la scelta non è superficiale, 
Divina commedia. Purgatorio, a cura di P. Genesini 44
né assurda, né immotivata, come potrebbe sembrare
di primo acchito. E che ha anche effetti sociali positivi.
9. Il poeta è attento anche al linguaggio dei bambini,
che dicono pappo al pane e dindi al denaro. Le due
parole sono onomatopeiche. L’attenzione al linguaggio infantile si trova anche in Pd XV, 121-126 (nella Firenze del trisavolo Cacciaguida i genitori consolavano i bambini nella culla con quel linguaggio
che diverte i genitori per primi); e in Pd XXXIII,
121-126 (quel che il poeta ricorda della visione di
Dio è più insufficiente delle parole di un bambino
che bagni ancora la lingua alla mammella). Ma per
tutto il Paradiso egli si fa trattare come un bambino
da Beatrice. Egli però è attento anche al linguaggio
retorico di Pier delle Vigne (If XIII), al linguaggio
straniero di Arnaut Daniel (Pg XXVI), al latino misterioso e solenne di Cacciaguida (Pd XV). E ai limiti del linguaggio (Pd XXXIII, 55-58 ecc.).
10. Dante presenta tre anime come in Pg V, e le sceglie a ragion veduta: Umberto Aldobrandeschi (un
politico), Oderisi da Gubbio (un artista), Provenzan
Salvani (un politico). La superbia colpisce tutte le
categorie sociali e l’umiltà dell’espiazione – il masso che piega il capo – è il giusto rimedio.
11. Le società tradizionali non conoscevano il tempo
lineare, conoscevano soltanto il tempo ciclico delle
stagioni: ogni anno ripeteva l’anno precedente. E le
opere letterarie erano fatte per il non tempo, per
l’eternità. Esse vivevano in un perenne presente o,
con altre parole, fuori del tempo storico. Gli uomini
del passato erano sentiti come dei contemporanei
con cui si poteva dialogare e che a loro volta avevano scritto per dialogare con noi. I posteri erano importanti, perché si viveva nel loro ricordo. Q. Orazio
Flacco (65-8 a.C.), uno dei maggiori poeti romani,
vuole scrivere un’opera “più duratura del bronzo”. I
crociati, che vanno in Terra Santa, pensano d’incontrare gli uccisori di Cristo o i loro diretti discendenti
(1097), ed erano passati mille anni. Niccolò Machiavelli (1469-1527) dialoga con Tito Livio (59
a.C.-57 d.C.), leggendone l’opera, ed erano passati
1.500 anni. Ugo Foscolo (1778-1827) sente come
contemporanea la guerra di Troia, avvenuta verso il
1220 a.C. e cantata da Omero nel sec. VII a.C., ed
erano passati 3.050 anni... Oggi invece il tempo è
lineare, storico, artificiale, cioè slegato dall’esperienza che ce ne danno i sensi; e ci sentiamo separati
da un abisso rispetto al passato, ma anche rispetto al
futuro. Noi consumiamo un’opera scritta e poi la
gettiamo via. Gli scrittori del passato scrivevano per
l’eternità in una società ugualmente immutabile ed
eterna. Noi oggi consumiamo e dimentichiamo. Ma
vediamo anche enormi cambiamenti da un anno
all’altro. Il tempo si è accelerato e non è possibile
immaginare chi saranno e come saranno i posteri di
poco posteriori a noi. Oggi l’immortalità della fama
è impossibile, perché viviamo nel tempo storico, in
un tempo storico accelerato. Può esistere soltanto
l’immortalità che ci può dare la realtà virtuale del
computer, se i nostri ricordi sono travasati in rete.
La struttura del canto è semplice: 1) una schiera di
anime sta pregando per i vivi; 2) una di esse, Umberto Aldobrandeschi, indica la strada ai poeti e riconosce che in vita è stato superbo; 3) Dante incontra poi Oderisi da Gubbio, il quale riconosce che la
gloria terrena non ha alcun valore ed è come un battito di ciglia rispetto all’eternità; poi 4) Oderisi gli
indica un’altra anima; 5) è Provenzan Salvani, che è
entrato in purgatorio per un atto di umiltà, fatto per
aiutare l’amico in carcere. 
Divina commedia. Purgatorio, a cura di P. Genesini 45
Canto XIII
Noi eravamo al sommo de la scala,
dove secondamente si risega
lo monte che salendo altrui dismala.
1
Ivi così una cornice lega
dintorno il poggio, come la primaia;
se non che l’arco suo più tosto piega.
4
Ombra non lì è né segno che si paia:
parsi la ripa e parsi la via schietta
col livido color de la petraia.
7
“Se qui per dimandar gente s’aspetta”,
ragionava il poeta, “io temo forse
che troppo avrà d’indugio nostra eletta”.
10
Poi fisamente al sole li occhi porse;
fece del destro lato a muover centro,
e la sinistra parte di sé torse.
13
“O dolce lume a cui fidanza i’ entro
per lo novo cammin, tu ne conduci”,
dicea, “come condur si vuol quinc’entro.
16
Tu scaldi il mondo, tu sovr’esso luci;
s’altra ragione in contrario non ponta,
esser dien sempre li tuoi raggi duci”.
19
Quanto di qua per un migliaio si conta,
tanto di là eravam noi già iti,
con poco tempo, per la voglia pronta;
22
e verso noi volar furon sentiti,
non però visti, spiriti parlando
a la mensa d’amor cortesi inviti.
25
La prima voce che passò volando
‘Vinum non habent’ altamente disse,
e dietro a noi l’andò reiterando.
28
E prima che del tutto non si udisse
per allungarsi, un’altra ‘I’ sono Oreste’
passò gridando, e anco non s’affisse.
31
“Oh!”, diss’io, “padre, che voci son
queste?”.
E com’io domandai, ecco la terza
dicendo: ‘Amate da cui male aveste’.
34
E ‘l buon maestro: “Questo cinghio sferza
la colpa de la invidia, e però sono
tratte d’amor le corde de la ferza.
37
Lo fren vuol esser del contrario suono;
credo che l’udirai, per mio avviso,
prima che giunghi al passo del perdono.
40
Ma ficca li occhi per l’aere ben fiso,
e vedrai gente innanzi a noi sedersi,
e ciascuno è lungo la grotta assiso”.
43
Allora più che prima li occhi apersi;
guarda’mi innanzi, e vidi ombre con manti
al color de la pietra non diversi.
46
E poi che fummo un poco più avanti,
udia gridar: ‘Maria, òra per noi’:
gridar ‘Michele’ e ‘Pietro’, e ‘Tutti santi’.
49
Non credo che per terra vada ancoi
omo sì duro, che non fosse punto
per compassion di quel ch’i’ vidi poi;
52
ché, quando fui sì presso di lor giunto,
che li atti loro a me venivan certi,
per li occhi fui di grave dolor munto.
55
Di vil ciliccio mi parean coperti,
e l’un sofferia l’altro con la spalla,
e tutti da la ripa eran sofferti.
58
1. Noi eravamo giunti in cima alla scala, dove per la
seconda volta è come tagliato il monte, che purifica
dal male chi lo sale. 4. Una cornice recinge tutt’intorno il poggio, così come fa la prima cornice; se
non che, il suo arco si piega più presto (=è più stretta). 7. Lì non è ombra né segno che appaia: le pareti
del monte e la via appaiono lisce con il livido colore
della roccia. 10. «Se qui si aspetta gente per domandare [la strada]» ragionava il poeta, «io temo forse
che la nostra scelta subirebbe troppo ritardo.» 13.
Poi volse fissamente gli occhi al sole, fece del lato
destro perno al suo movimento e fece ruotare la parte sinistra. 16. «O dolce lume, in te confido per entrare nel nuovo cammino. Tu ci devi condurre» diceva, «come si deve essere condotti qui dentro. 19.
Tu riscaldi il mondo, tu brilli sopra di esso; se qualche altra ragione non spinge in contrario, i tuoi raggi
devono essere sempre la nostra guida.» 22. Quanto
di qua (=sulla terra) si conta per un miglio, tanto di
là noi eravamo già andati, in poco tempo, per la nostra pronta volontà, 25. quando verso di noi furono
sentiti volare, non però visti, spiriti (=voci), che facevano cortesi inviti alla mensa dell’amore. 28. La
prima voce, che passò volando, disse forte: «Non
hanno più vino», e continuò a ripeterlo dietro di
noi. 31. E, prima che non si udisse completamente,
per essere troppo lontana da noi, un’altra voce passò, gridando: «Io sono Oreste», senza fermarsi. 34.
«O padre» io dissi, «che voci son queste?» E, come
io domandai, ecco la terza voce, che dice: «Amate
coloro dai quali aveste male». 37. E il buon maestro: «Questo girone sferza la colpa dell’invidia,
perciò sono mosse dall’amore le cordicelle della
frusta [che fa espiare]. 40. Il freno [all’invidia] deve
avere un suono contrario. Credo che tu l’udirai, presumo, prima di giungere al passaggio del perdono
(=dove ti sarà cancellata un’altra P). 43. Ma fissa
gli occhi attentamente nell’aria e vedrai gente stare
seduta davanti a noi e ciascun’[anima] siede appoggiandosi alla parete rocciosa». 46. Allora aprii gli
occhi più di prima, guardai davanti a me e vidi ombre con mantelli non diversi dal colore della pietra.
49. E, dopo che fummo un po’ più avanti, udivo gridare: «O Maria, prega per noi!»; gridare «O Michele», «O Pietro» e «O tutti i Santi, [pregate per
noi]!». 52. Non credo che sulla terra viva oggi un
uomo [dal cuore] così duro, che non sia punto di
compassione dallo spettacolo, che io poi vidi. 55.
Perciò, quando giunsi così vicino a loro da distinguere chiaramente i loro atti, per gli occhi fui munto
(=piansi) di grave dolore. 58. Mi apparivano coperti
di rozzo cilicio e l’uno sosteneva l’altro con la spalla e tutti erano sostenuti dalla parete del monte. 
Divina commedia. Purgatorio, a cura di P. Genesini 46
Così li ciechi a cui la roba falla
stanno a’ perdoni a chieder lor bisogna,
e l’uno il capo sopra l’altro avvalla,
61
perché ‘n altrui pietà tosto si pogna,
non pur per lo sonar de le parole,
ma per la vista che non meno agogna.
64
E come a li orbi non approda il sole,
così a l’ombre quivi, ond’io parlo ora,
luce del ciel di sé largir non vole;
67
ché a tutti un fil di ferro i cigli fóra
e cusce sì, come a sparvier selvaggio
si fa però che queto non dimora.
70
A me pareva, andando, fare oltraggio,
veggendo altrui, non essendo veduto:
per ch’io mi volsi al mio consiglio saggio.
73
Ben sapev’ei che volea dir lo muto;
e però non attese mia dimanda,
ma disse: “Parla, e sie breve e arguto”.
76
Virgilio mi venìa da quella banda
de la cornice onde cader si puote,
perché da nulla sponda s’inghirlanda;
79
da l’altra parte m’eran le divote
ombre, che per l’orribile costura
premevan sì, che bagnavan le gote.
82
Volsimi a loro e “O gente sicura”,
incominciai, “di veder l’alto lume
che ‘l disio vostro solo ha in sua cura,
85
se tosto grazia resolva le schiume
di vostra coscienza sì che chiaro
per essa scenda de la mente il fiume,
88
ditemi, ché mi fia grazioso e caro,
s’anima è qui tra voi che sia latina;
e forse lei sarà buon s’i’ l’apparo”.
91
“O frate mio, ciascuna è cittadina
d’una vera città; ma tu vuo’ dire
che vivesse in Italia peregrina”.
94
Questo mi parve per risposta udire
più innanzi alquanto che là dov’io stava,
ond’io mi feci ancor più là sentire.
97
Tra l’altre vidi un’ombra ch’aspettava
in vista; e se volesse alcun dir ‘Come?’,
lo mento a guisa d’orbo in sù levava.
100
“Spirto”, diss’io, “che per salir ti dome,
se tu se’ quelli che mi rispondesti,
fammiti conto o per luogo o per nome”.
103
“Io fui sanese”, rispuose, “e con questi
altri rimendo qui la vita ria,
lagrimando a colui che sé ne presti.
106
Savia non fui, avvegna che Sapìa
fossi chiamata, e fui de li altrui danni
più lieta assai che di ventura mia.
109
E perché tu non creda ch’io t’inganni,
odi s’i’ fui, com’io ti dico, folle,
già discendendo l’arco d’i miei anni.
112
Eran li cittadin miei presso a Colle
in campo giunti co’ loro avversari,
e io pregava Iddio di quel ch’e’ volle.
115
Rotti fuor quivi e vòlti ne li amari
passi di fuga; e veggendo la caccia,
letizia presi a tutte altre dispari,
118
61. Così i ciechi, a cui manca ogni mezzo [di sostentamento], si mettono [davanti alle chiese] durante le feste del perdono, per chiedere le elemosine, e
l’uno abbassa il capo sulla spalla dell’altro, 64. per
suscitare sùbito pietà nella gente, non soltanto con il
suono delle parole, ma anche con l’espressione del
volto, che non implora di meno. 67. E, come agli
orbi non arriva il sole, così a queste ombre, di cui
ora parlo, la luce del cielo non vuole farsi vedere,
70. perché a tutti un filo di ferro fóra e cuce le ciglia, così come si fa allo sparviero selvatico, perché
non resta quieto. 73. A me pareva di fare una scortesia camminare guardando quelle anime senza essere
visto da esse, perciò mi rivolsi al mio saggio consigliere. 76. Egli ben sapeva che cosa volevo dire,
[pur restando] muto, perciò non attese la mia domanda, ma disse: «Parla, e sii breve e acuto». 79.
Virgilio mi accompagnava da quella parte della cornice, dalla quale si può cadere (=alla mia destra),
perché non è circondata da nessun argine. 82.
Dall’altra parte (=alla mia sinistra) c’erano le ombre
devote, che per l’orribile cucitura premevano le lacrime così, che bagnavano le guance. 85. Mi volsi a
loro e incominciai: «O gente sicura di vedere l’alta
luce (=Dio), soltanto della quale il vostro desiderio
si preoccupa, 88. possa la grazia divina sciogliere
così presto le impurità della vostra coscienza che il
fiume della memoria scenda chiaro attraverso di esse!, 91. ditemi, affinché mi sia gradito e caro, se qui
tra voi c’è un’anima che sia italiana, perché forse
sarà un bene per lei, se io vengo a saperlo». 94. «O
fratello mio, ogni anima è cittadina di una sola vera
città (=il cielo); ma tu vuoi dire che vivesse pellegrina in Italia.» 97. Mi parve di udire questa risposta alquanto più avanti del luogo, in cui stavo. Perciò io mi feci sentire più avanti. 100. Tra le altre
ombre vidi un’ombra che visibilmente aspettava e,
se qualcuno volesse sapere come [si atteggiava], dirò
che alzava in su il mento come un orbo. 103. «O spirito» io dissi, «che ti domi [con la penitenza] per salire [al cielo], se tu sei colui che mi rispose, fàtti conoscere o per luogo [di nascita] o per nome.» 106.
«Io fui di Siena» rispose, «e con questi altri spiriti
purifico qui la mia vita malvagia, versando lacrime
[di contrizione] a Colui (=Dio), che si donerà a tutti
noi. 109. Non fui savia, anche se fui chiamata Sapìa,
e fui più lieta delle sciagure altrui che della mia
buona sorte. 112. E, affinché tu non creda che io
t’inganni, odi se io [non] fui, come ti dico, folle,
quando ormai stavo discendendo l’arco dei miei anni. 115. I miei concittadini erano già venuti alle prese con i loro avversari (=i guelfi fiorentini) a Colle
di Val d’Elsa (1269), ed io pregavo Dio di quel che
Egli volle (=la sconfitta dei senesi). 118. Qui essi
furono sconfitti e vòlti negli amari passi della fuga.
E, vedendo l’inseguimento, io provai una gioia superiore a tutte le altre, 
Divina commedia. Purgatorio, a cura di P. Genesini 47
tanto ch’io volsi in sù l’ardita faccia,
gridando a Dio: “Omai più non ti temo!”,
come fé ‘l merlo per poca bonaccia.
121
Pace volli con Dio in su lo stremo
de la mia vita; e ancor non sarebbe
lo mio dover per penitenza scemo,
124
se ciò non fosse, ch’a memoria m’ebbe
Pier Pettinaio in sue sante orazioni,
a cui di me per caritate increbbe.
127
Ma tu chi se’, che nostre condizioni
vai dimandando, e porti li occhi sciolti,
sì com’io credo, e spirando ragioni?”.
130
“Li occhi”, diss’io, “mi fieno ancor qui
tolti,
ma picciol tempo, ché poca è l’offesa
fatta per esser con invidia vòlti.
133
Troppa è più la paura ond’è sospesa
l’anima mia del tormento di sotto,
che già lo ‘ncarco di là giù mi pesa”.
136
Ed ella a me: “Chi t’ha dunque condotto
qua sù tra noi, se giù ritornar credi?”.
E io: “Costui ch’è meco e non fa motto.
139
E vivo sono; e però mi richiedi,
spirito eletto, se tu vuo’ ch’i’ mova
di là per te ancor li mortai piedi”.
142
“Oh, questa è a udir sì cosa nuova”,
rispuose, “che gran segno è che Dio t’ami;
però col priego tuo talor mi giova.
145
E cheggioti, per quel che tu più brami,
se mai calchi la terra di Toscana,
che a’ miei propinqui tu ben mi rinfami.
148
Tu li vedrai tra quella gente vana
che spera in Talamone, e perderagli
più di speranza ch’a trovar la Diana;
151
ma più vi perderanno li ammiragli”. 154
121. tanto che io volsi al cielo arditamente la faccia, gridando a Dio: “Ormai più non ti temo!”, come fece il merlo per un po’ di bel tempo. 124. Volli far pace con Dio alla fine della mia vita; e il mio
debito [verso di Lui] non sarebbe ancora scemato
per la mia penitenza, 127. se non fosse accaduto
che mi ricordò nelle sue sante preghiere Pier Pettinaio, il quale per carità [cristiana] ebbe compassione di me. 130. Ma chi sei tu, che vai domandando la nostra condizione e che porti gli occhi
sciolti, così come io credo, e che parli respirando?»
133. «Gli occhi» dissi, «mi saranno qui cuciti un
giorno, ma per breve tempo, perché piccola è
l’offesa che hanno fatto [a Dio], per aver guardato
con invidia. 136. Molto più grande è la paura, in
cui la mia anima è sospesa, per il tormento nel girone sottostante (=quello dei superbi), e già sento
pesarmi addosso il carico di laggiù.» 139. Ed ella a
me: «Chi ti ha dunque condotto quassù tra noi, se
credi di ritornar giù?». 142. Ed io: «Costui che è
con me e che non parla. Io sono vivo, perciò chièdimi pure, o spirito eletto, se tu vuoi che io muova
di là (=sulla terra) per te i piedi mortali». 145.
«Oh, questa è una cosa così nuova da udire» rispose, «che è gran segno che Dio ti ama; perciò con le
tue preghiere aiutami qualche volta. 148. E ti chiedo, per quel che tu più desideri (=la salvezza eterna), se mai calchi la terra di Toscana, che tu ravvivi il mio ricordo ai miei parenti. 151. Tu li vedrai tra quella gente vana (=i senesi), che spera nel
porto di Talamone e che perderà in esso più speranze che a trovare l’[introvabile] fiume Diana; ma
di più vi perderanno gli ammiragli (o gli appaltatori).»
I personaggi
Oreste, figlio di Agamennone e di Clitemnestra, era
amico di Pìlade. Secondo la leggenda Pìlade si fa
passare per Oreste, che era stato condannato a morte.
Ma Oreste arriva e dice di essere lui Oreste. Tra i
due allora sorge una gara di solidarietà, poiché ognuno vuole subire la condanna, per salvare l’altro.
Davanti a questa suprema prova di amicizia, la condanna è annullata. L’episodio affascina il mondo antico: è ricordato da M. Tullio Cicerone, Valerio
Massimo e P. Ovidio Nasone.
«O Maria, prega per noi!» ecc. sono le litanie che
le anime recitano come atto di umiltà e per espiare il
loro peccato d’invidia. Erano normalmente recitate
in latino.
Sapìa di Siena (1210-1270ca.) è sorella di Ildibrando Salvani, padre di Provenzan (Pg XI, 118-
142). Diventa moglie di Guinibaldo Saracini da
Strone. Nel 1267 il comune di Colle di Val d’Elsa
chiede a Siena un buon podestà. Il legato papale indica il marito di Sapìa, perché è di parte guelfa. Provenzan invece delega il proprio fratello Guinibaldo.
Da ciò forse deriva l’invidia della donna verso il nipote.
Pier Pettinaio (1180-1289), terziario francescano, è
Pietro da Campi, detto Pettinaio per la bottega di
pettini forse da telaio che gestiva a Siena. È famoso
per la sua onestà, tanto che muore in fama di santità.
Commento
1. Il canto si sviluppa in queste fasi: a) Virgilio rivolge gli occhi al sole per scegliere la strada; b) i
due poeti sentono delle voci che invitano a compiere
azioni di altruismo; e poi c) delle anime che recitano le litanie; d) Dante parla con Sapìa di Siena, che
gli racconta la sua storia (parte centrale del canto).
2. Nel purgatorio Virgilio è costretto continuamente
a chiedere la strada che devono prendere per proseguire il cammino. Ciò indica le difficoltà della ragione a individuare la via del bene, se non è aiutata
dalla grazia di Dio. Nel purgatorio il sole svolge in
modo massiccio la funzione di punto di riferimento,
per individuare la strada giusta da percorrere. Gli si
attribuisce questa funzione fin da If I, 18 (il pianeta,
che guida i viandanti per ogni strada, sta scendendo
dietro al dilettoso monte). L’alternativa notturna è
la stella polare. Il sole perciò diventa facilmente il
simbolo della divinità, poiché esso, proprio come la
divinità, dà luce e dà vita (la vita della natura e
quindi dell’uomo è legata alla luce). Di conseguenza è comprensibile che presso molti popoli la divinità venga identificata con il sole e che il sole sia adorato.
Divina commedia. Purgatorio, a cura di P. Genesini 48
2.1. Virgilio «poi fisamente al sole gli occhi porse;
Fece del destro lato a muover centro, E la sinistra
parte di sé torse» (vv. 13-15). Insomma fa una piroetta. Il modo di scegliere la strada messo in atto dal
poeta latino non è particolarmente razionale, ma in
caso di necessità e in mancanza di meglio – non ci
sono anime a portata di mano – ci s’ingegna...
2.2. Dante è costantemente attento alla mimica e
all’atteggiamento dei personaggi che incontra. In If
XV, 22-24, il maestro Brunetto Latini gli afferra un
lembo della veste (e non va oltre...). In If XXI, 139,
il diavolo Barbariccia dà un curioso segnale di partenza agli altri diavoli: «ed elli avea del cul fatto
trombetta». In If XXV, 2, un diavolo offende Dio
con un gesto osceno. Quello delle fiche.
3. Gli inviti all’amore sono esempi presi indifferentemente dalla cultura pagana e da quella cristiana.
«Non hanno più vino» sono le parole che durante le
nozze di Cana Maria dice al figlio per invitarlo a
compiere il miracolo: il vino era finito. Lei interviene anche se era soltanto una degli invitati (Gv 2,
3). L’altra voce, «Io sono Oreste», rimanda alla gara
di amicizia intervenuta tra Pilade e Oreste: Pilade
vuole subire la condanna per l’amico. Anche i pagani avevano un debole ed apprezzavano le storie e gli
aneddoti edificanti. «Amate coloro dai quali aveste
male» sono le parole con cui Cristo invita ad amare
anche i propri nemici e coloro che ci fanno del male
(Mt. 5, 43-48; Lc 27-28). Oltre a ciò le voci chiedono preghiere per ridurre il tempo della pena. Le anime purganti, che hanno gli occhi cuciti, ascoltano
le voci.
4. Le anime recitano le litanie e si rivolgono a Maria, a san Michele, a san Pietro e a tutti i santi. In
questo caso i santi invocati devono rispondere con le
preghiere, che abbreviano la permanenza delle anime in purgatorio. Normalmente essi erano invocati
affinché proteggessero o facessero una grazia al fedele in difficoltà. E i santi si specializzano a seconda dei bisogni del fedele, lo aiutano e talvolta intervengono in modo eccezionale facendo i miracoli. Le
assidue richieste di aiuto caratterizzano forse la religione cristiana rispetto alla religione romana e a
quella greca: queste religioni imponevano sacrifici
per propiziarsi gli dei ed avevano dei santuari dove
il fedele chiedeva aiuto e lasciava gli ex voto. Tutto
qui. Il cristianesimo riprende queste forme di religiosità, ma amplia a dismisura le preghiere e, più in generale, il rapporto del fedele con la divinità. La
nuova religione conquista sistematicamente e consapevolmente lo spazio (i tabernacoli, i capitelli e le
croci di legno dispersi nelle campagne), il tempo (un
santo per ogni giorno del calendario, l’anno liturgico, le feste), la vita (dal battesimo sino alla estrema
unzione), le preghiere, il canto, i salmi, i segni, simboli ecc. Le preghiere sono rivolte a Dio, alla Santissima Trinità e alla Vergine Maria, ma assumono
anche la forma di giaculatorie e di brevi invocazioni. Sono le preghiere del mattino, della sera, le preghiere prima del pasto, le preghiere di ringraziamento. Nessuna religione ha dispiegato altrettanta intelligenza e creatività nella conquista del mondo umano e del mondo divino.
5. Sapìa di Siena non può rivalersi per l’offesa che
suo marito subisce nel non ottenere la podestà di
Colle di Val d’Elsa. Perciò può vendicarsi soltanto
provando soddisfazione del male altrui, quando i
suoi concittadini sono sconfitti dai fiorentini. Ai
suoi occhi essi vengono puniti per interposta persona. La sua soddisfazione è tanto grande, che se la
prende anche con Dio. Ma poi ritorna nei ranghi e in
fin di vita si pente. Ringrazia Pier Pettinaio, che con
le sue preghiere le ha abbreviato la permanenza
nell’antipurgatorio. Il terziario francescano quindi si
è comportato verso il prossimo in modo diverso da
lei: non ha provato invidia, ma altruismo e carità
cristiana. In purgatorio la donna ha mantenuto il
forte carattere e le abitudini che aveva in vita. Ora
però le dirige in un’altra direzione: prima invidiava
il prossimo, ora rimprovera Dante per l’errore che fa
e rettifica le sue parole (vv. 94-96); prima invidiava
il prossimo, ora fustiga ferocemente se stessa (vv.
109-114 e 121-123); prima invidiava il prossimo,
ora riconosce esplicitamente che si trova in purgatorio grazie alle preghiere del prossimo; prima invidiava il prossimo e desiderava il successo mondano
dei concittadini, ora riconosce la vanità di tale successo e lo sferza senza mezzi termini (vv. 152-154).
La donna non si è comportata diversamente da Paolo di Tarso: prima della conversione impiegava le
sue energie a perseguitare i cristiani, dopo la conversione impiega le stesse energie nella diffusione
del messaggio cristiano. La stessa irruenza e la stessa visione senza sfumature che c’era prima rimane
anche dopo.
5.1. La donna ha una forte personalità ed è una delle
poche figure femminili a cui il poeta riserva un canto intero: neanche Farinata degli Uberti, uomo politico e personaggio storico significativo, ha questo
privilegio. E proprio per questo ricorda più i grandi
personaggi dalle forti passioni dell’inferno – Pier
delle Vigne, Capanèo, Brunetto Latini, Ulisse ecc. –
, piuttosto che i personaggi proiettati verso l’espiazione del purgatorio. Essa non è piaciuta ai critici,
che la ritengono un personaggio non ben riuscito. A
loro avviso negli ultimi versi sembra conservare la
consueta invidia verso i senesi. In realtà essi dimenticano che la valutazione netta e senza sfumature
sull’operato dei senesi proviene non da un’anima
terrena, ma da un’anima purgante, che ha capito
quali sono i veri valori della vita. La donna ripete in
un altro contesto la condanna dei valori terreni e
della fama che poco prima aveva fatto Oderisi da
Gubbio (Pg XI). Vi aggiunge soltanto il suo spirito
manicheo e la sua lingua sferzante.
5.2. Poco più sopra (Pg V) il poeta aveva incontrato
anime che avevano rimosso la colpa ed erano divenute irriconoscibili, proiettate com’erano nell’espiazione. Eppure avevano peccato fino all’ultima ora e
soltanto nell’ultimo istante di vita si erano pentite e
salvate. Ugualmente Oderisi si è staccato dalla vita
terrena. La donna no: ricorda e riconosce il suo peccato per punire di più se stessa. Proprio il contrario
di Capanèo, il quale neanche dopo morto vuole riconoscere che la divinità è più forte di lui (If XIV).
Divina commedia. Purgatorio, a cura di P. Genesini 49
6. Tra i senesi che muoiono nella battaglia di Colle
di Val d’Elsa è il nipote Provenzan Salvani. Molto
probabilmente la donna desiderava la morte del nipote più di quella degli altri suoi concittadini. Egli
aveva dato al fratello la carica di podestà a Colle di
Val d’Elsa, che spettava al marito di Sapìa. Di qui il
desiderio di vendetta. I due parenti sono puniti in
cornici vicine, quella dei superbi e quella degli invidiosi. Il peccato di Sapìa è meno grave di quello di
Provenzan. Tuttavia il nipote esce dall’antipurgatorio per il suo atto di umiltà a favore dell’amico incarcerato; la donna grazie all’aiuto altrui, alle preghiere di Pier Pettinaio. Questo crogiolo di violenza, che non risparmia neanche l’interno della famiglia, è duramente condannato da Dante in Pg VI,
176-151.
7. Sapìa da una parte è pungente verso i suoi concittadini (vv. 151-154), dall’altra desidera essere ricordata sulla terra presso di loro (vv. 148-150).
L’atteggiamento forse è contraddittorio o forse non
lo è, anche se si potrebbe notare che l’animo umano
è normalmente contraddittorio. Il fatto è che farsi
ricordare da chi prima si invidiava è un modo per
punirsi e purificarsi; e sferzarli per i loro propositi
vani è un modo per dimostrare la propria sollecitudine verso di loro. Essa desidera che il poeta riferisca che ora non è più invidiosa: vuole che ricordino
un’altra Sapìa, una Sapìa che ora ha una buona fama, perché ha abbandonato l’invidia con cui la conoscevano. Le anime dell’inferno come quelle del
purgatorio desiderano essere ricordate dai vivi. Ma
la situazione è diversa: le prime vogliono semplicemente essere ricordate perché, morte alla grazia, vogliono almeno stare vive (e felici) nel ricordo dei
vivi; le seconde vogliono esser ricordate ma in modo
più articolato: vogliono far sapere che sono salve,
che hanno bisogno delle preghiere dei vivi, che Dio
è infinita misericordia, che i valori umani sono nulla
ecc. Insomma, mentre invitano i vivi a ricordarle,
danno qualche suggerimento che spinga verso una
vita più consona ai valori cristiani. Come in tanti altri casi, Dante inserisce lo stesso elemento in contesti diversi; in questo modo gli fa assumere significati
diversi. Un esempio tra i tanti: tacere il nome di colui che fece per viltà il gran rifiuto è una durissima
condanna per il dannato (If III, 59-60); tacere il proprio nome, come il poeta fa qui, è una manifestazione di umiltà (Pg XIII, 133-138). In un altro caso il
poeta insiste nel chiedere il nome a un’anima. Guido
da Montefeltro è restìo a dirglielo: se la sua storia si
fosse conosciuta, egli si sarebbe coperto di vergogna
sulla terra. Nel Medio Evo il nome indica l’individuo o, meglio, è l’individuo. Nomen omen est.
7.1. Anche i dannati come i purganti provano un’intensa nostalgia della terra e desiderano essere ricordati: da Ciacco (If VI, 88-90) a Brunetto Latini (If
XV, 119-120) a tutte le altre anime, perché essi sono attaccati alla vita terrena, durante la quale hanno
amato e sofferto, hanno vinto o sono stati vinti. Ed
hanno espresso le loro capacità e i loro desideri.
8. La donna riconosce che non è stata fedele al suo
nome e che si è preoccupata più delle disgrazie altrui che della sua buona sorte: «Savia non fui,
avvegna che Sapìa Fossi chiamata, e fui de li altrui
danni Più lieta assai che di ventura mia» (vv. 109-
112). La donna fa derivare il suo nome dal verbo
sapio, io so, ma nel senso io sono saggio, sapiente,
un livello di conoscenza superiore al semplice conoscere, espresso con scio, io so (da scio deriva la parola scientia, il sapere scientifico). Proprio ciò che
essa non è. Nel Medio Evo si pensava che nomen
omen est, cioè che il nome imposto ad una persona
condizionasse la vita, il desino, il futuro di questa
persona. Questa convinzione si trova espressa anche
in Pd XII, 67-68 e 79-81, che parla della vita di san
Domenico di Calaruega. Ben inteso, se l’individuo
si comportava in sintonia con il suo nome, allora voleva dire che il nome aveva condizionato il destino.
Se non si comportava in sintonia, allora voleva dire
che si era comportato in modo contrastante con il
suo nome (e la previsione non ne risentiva). Se aveva un nomen che non poteva diventare omen, nessuna paura: non si faceva nessuna previsione, così non
c’erano problemi di conferma né di smentita. E anche in questo caso tutto andava bene. In altre parole
la cultura medioevale prestava una particolare attenzione al nomen-omen, e, se la previsione non era
confermata, niente di male: si aspettava che lo fosse
in un’altra circostanza. L’esperimento, con la conseguente dimostrazione o falsificazione di una tesi,
non esisteva, come non esistono nella cultura
dell’uomo comune di oggi, che si affida ai maghi e
agli indovini. Invece la scienza dice che di una tesi
– di ogni tesi – ci deve essere una dimostrazione (una conferma, una prova) intersoggettiva e che la dimostrazione deve essere ripetibile e deve dare sempre gli stessi risultati. Ogni tanto però uno scienziato
viene scoperto a barare...
9. Dante riconosce i suoi difetti: dopo morto resterà
per poco tempo nella cornice degli invidiosi, ma un
tempo molto più lungo nella cornice dei superbi. Era
un difetto di famiglia, ereditato da Alighiero I, il
suo bisavolo, che aveva dato il nome alla famiglia, il
quale sta espiando ormai da oltre 100 anni il suo
peccato tra i superbi (Pd XV, 91-93). Il poeta riconosce anche che i suoi versi sono pungenti e possono
risultare di sapore acre e amaro a chi li ascolta (Pd
XVII, 109-120). Insomma presenta la storia e i personaggi così come sono, anche se cerca di piegarli
alle sue esigenze poetiche, narrative, politiche e religiose. E non esclude nemmeno se stesso da questo
trattamento: presenta anche quegli aspetti che sono
negativi ma che gli permettono di conseguire fama e
gloria.
10. Dante non rivela il suo nome alla donna, anche
se non ha alcun motivo per tacerlo (vv. 130-138).
Poco prima non lo aveva detto neanche a Umberto
Aldobrandeschi (Pd XI, 55). Il motivo è facile da
capire: vuole disporsi nello stesso atteggiamento di
umiltà che hanno le anime. Il poeta fa così una variazione sul tema del nome detto e non detto, del
personaggio non nominato (colui che fece per viltà
il gran rifiuto, If III) e anonimo (il cespuglio dilaniato dalle cagne che inseguivano Lano da Siena, If
XIII), del personaggio che non vuole dire il suo nome e lo dice (Guido da Montefeltro, If XXVII). Più 
Divina commedia. Purgatorio, a cura di P. Genesini 50
avanti incontra una donna (Pg XXVIII, 37-42), che
non dice il suo nome, lo dirà Beatrice sei canti dopo
(Pg XXXIII, 118-119). In tal modo il poeta risulta
costantemente vario, interessante e sorprendente e
perciò efficace sul piano narrativo.
11. La donna si accorge che Dante è vivo, pur avendo gli occhi richiusi da un filo di ferro (vv. 131-
133). Guido da Montefeltro invece non se ne era accorto, e ci fa una bruttissima figura; eppure in vita
era famoso per la sua astuzia (If XXVII). All’inferno
se n’era accorto Farinata degli Uberti, Brunetto Latini ecc.; e nel purgatorio in genere se ne accorgevano normalmente le anime, aiutate dall’ombra che
il poeta proietta per terra. Oltre che i demoni. Così
la senese reagisce con un’osservazione fresca e ingenua, coerente con la sua recente conversione all’amore verso il prossimo: «Oh, questa è a udir sì cosa
nuova», Rispuose, «che gran segno è che Dio t’ami;
Però col priego tuo talor mi giova» (vv. 145-147).
Poi ritorna a pensare ai senesi, che sono accecati dal
desiderio di fare progetti irrealizzabili sul porto di
Talamone. Il poeta non li doveva stimare affatto, se
non li degna neanche di un’invettiva seria, come aveva fatto con i pisani e con i genovesi (If XXXIII,
79-90, 151-157). Le bestie venute da Fiesole, cioè i
fiorentini, non fanno testo, poiché il poeta ha una
particolare predilezione per loro (If XV, 61-78;
XXVI, 1-6; Pg VI, 127-151; Pd IX, 127-132 ecc.).
12. Sapìa da Siena si inserisce nella lunga schiera di
donne, che costellano la Divina commedia: nell’Inferno le donne (e i cavalieri antichi) dominate dalla
lussuria, tra le quali s’impone Francesca da Polenta
(If V), l’incestuosa Mirra che si fa possedere dal padre e la moglie di Putifarre che cerca (ma invano!)
di gustare le prestazioni di Giuseppe (If XXX); poi
nel Purgatorio Pia de’ Tolomei, uccisa dal marito
di cui ancora è innamorata (Pg V), Matelda, la donna misteriosa e primaverile che passa il tempo a raccogliere fiori nel paradiso terrestre (Pg XXVIII),
Beatrice, che accoglie il poeta in preda a un attacco
isterico (Pg XXX); poi in Paradiso Piccarda Donati
e Costanza d’Altavilla, due donne smonacate (Pd
III), Cunizza da Romano e Raab, due donne leggere
(Pd IX), infine la Vergine Maria, di cui per prudenza non si può parlare che in bene, altrimenti Dio Padre e Dio Figlio ed anche Dio Spirito Santo, che
l’ha messa incinta, potrebbero legarsela al dito (Pd
XXIII e XXXIII).
12.1. Per il poeta la vita spirituale e terrena delle
donne è estremamente limitata: quando pensano,
pensano al sesso (fuori del matrimonio, in modo ossessivo ed eccessivo, ed in forme incestuose) o non
ci pensano affatto e preferiscono ritirarsi in un convento come spose di Cristo. L’unica eccezione sembra essere Sapìa, che dedica la sua (limitata) intelligenza all’invidia e a vendicarsi – peraltro attraverso
i fiorentini – dell’ingiustizia che il marito – non lei
– ha subito. Se le donne hanno così poco valore e
così poco cervello, non si capisce perché il poeta
abbia passato la vita a cantarle. Però, per prudenza,
sarebbe opportuno sentire l’opinione che Gemma
Donati, la moglie paziente, si è fatta su di lui dopo
anni e anni di matrimonio: egli era o non era un bravo marito, in tutte le sfaccettature che la parola e il
legame indicano? Difficile dirlo, non ci sono documenti. Era oberata dal lavoro domestico. Probabilmente egli con le donne preferiva rapporti masochistici, come si desume dall’incontro che ha con Beatrice in cima al paradiso terrestre a dieci anni dalla
morte: lei lo maltratta in presenza di 100 angeli che
guardano e ascoltano con grande delizia (Pg XXX).
13. La pena degli invidiosi è crudele: hanno gli occhi chiusi da un filo di ferro. In vita li avevano usati
per guardare con invidia il prossimo; in + video significa guardo male qualcuno. E sono vestiti di rozzo cilicio in segno di umiltà. Essi non vedono, perciò sono costretti ad aiutarsi reciprocamente. È la
legge del contrappasso: fanno l’opposto di quel che
facevano in vita. Nelle società tradizionali a bassa
produttività e a bassa specializzazione tutti coloro
che avevano qualche imperfezione fisica erano destinati a pesare sulla società perché potevano vivere
soltanto di elemosine. E talvolta la loro percentuale
raggiungeva valori altissimi, fino al 30% della popolazione. L’esempio dei ciechi che il poeta fa è particolarmente vivo agli occhi e all’esperienza dei suoi
contemporanei. Peraltro nel Duecento e nel Trecento si chiudevano in questo modo gli occhi allo sparviero selvatico, affinché restasse tranquillo.
13.1. Il poeta, con assoluta coerenza, aveva fatto più
sopra l’esempio dei ciechi, che si sostengono a vicenda e che chiedono qualche elemosina davanti alle chiese durante le feste del perdono. Egli è sempre
attento alla realtà, alla natura come alla società come all’individuo come ai giochi e al minimo comportamento degli individui. Fin da If II, 127-132, il
poeta ricorre a splendide similitudini per arricchire
ed esplicare il suo pensiero. E al suo tempo esse erano immediatamente comprese, perché il lettore faceva esperienza diretta di piante ed animali.
La struttura del canto è semplice: 1) Virgilio sceglie la strada da fare; 2) i due poeti s’incamminano
e sentono delle voci che invitano all’amore; 3) Dante chiede se c’è qualche anima italiana tra quelle appoggiate alla parete rocciosa; 4) una di queste anime, Sapìa di Siena, gli risponde affermativamente e
racconta la sua storia: 5) fu contenta quando vide i
senesi sconfitti, e disprezzò Dio; ma in fin di vita si
pentì; 6) ora le sue pene sono ridotte grazie alle preghiere di Pier Pettinaio. 
Divina commedia. Purgatorio, a cura di P. Genesini 51
Canto XVII
Ricorditi, lettor, se mai ne l’alpe
ti colse nebbia per la qual vedessi
non altrimenti che per pelle talpe,
1
come, quando i vapori umidi e spessi
a diradar cominciansi, la spera
del sol debilemente entra per essi;
4
e fia la tua imagine leggera
in giugnere a veder com’io rividi
lo sole in pria, che già nel corcar era.
7
Sì, pareggiando i miei co’ passi fidi
del mio maestro, usci’ fuor di tal nube
ai raggi morti già ne’ bassi lidi.
10
O imaginativa che ne rube
talvolta sì di fuor, ch’om non s’accorge
perché dintorno suonin mille tube,
13
chi move te, se ‘l senso non ti porge?
Moveti lume che nel ciel s’informa,
per sé o per voler che giù lo scorge.
16
De l’empiezza di lei che mutò forma
ne l’uccel ch’a cantar più si diletta,
ne l’imagine mia apparve l’orma;
19
e qui fu la mia mente sì ristretta
dentro da sé, che di fuor non venìa
cosa che fosse allor da lei ricetta.
22
Poi piovve dentro a l’alta fantasia
un crucifisso dispettoso e fero
ne la sua vista, e cotal si morìa;
25
intorno ad esso era il grande Assuero,
Estèr sua sposa e ‘l giusto Mardoceo,
che fu al dire e al far così intero.
28
E come questa imagine rompeo
sé per sé stessa, a guisa d’una bulla
cui manca l’acqua sotto qual si feo,
31
surse in mia visione una fanciulla
piangendo forte, e dicea: “O regina,
perché per ira hai voluto esser nulla?
34
Ancisa t’hai per non perder Lavina;
or m’hai perduta! Io son essa che lutto,
madre, a la tua pria ch’a l’altrui ruina”.
37
Come si frange il sonno ove di butto
nova luce percuote il viso chiuso,
che fratto guizza pria che muoia tutto;
40
così l’imaginar mio cadde giuso
tosto che lume il volto mi percosse,
maggior assai che quel ch’è in nostro uso.
43
I’ mi volgea per veder ov’io fosse,
quando una voce disse “Qui si monta”,
che da ogne altro intento mi rimosse;
46
e fece la mia voglia tanto pronta
di riguardar chi era che parlava,
che mai non posa, se non si raffronta.
49
Ma come al sol che nostra vista grava
e per soverchio sua figura vela,
così la mia virtù quivi mancava.
52
“Questo è divino spirito, che ne la
via da ir sù ne drizza sanza prego,
e col suo lume sé medesmo cela.
55
Sì fa con noi, come l’uom si fa sego;
ché quale aspetta prego e l’uopo vede,
malignamente già si mette al nego.
58
1. Ricordati, o lettore, se mai in montagna ti colse
[di sorpresa] la nebbia attraverso la quale tu vedevi
non altrimenti che attraverso la pellicola [che ha sugli occhi vede] la talpa, 4. come, quando i vapori
umidi e spessi cominciano a diradarsi, la sfera del
sole penetra debolmente attraverso di essi. 7. La tua
immaginazione può giungere facilmente a vedere
come io inizialmente rividi il sole, che già stava
tramontando. 10. Così, pareggiando i miei con i passi fidati del mio maestro, uscii fuori di tale nube ai
raggi [del sole] ormai spenti nei lidi più bassi [della
montagna]. 13. O nostra facoltà immaginativa, che
talvolta ci distrai dalla realtà esterna a tal punto, che
non ci si accorge [più di essa] per quanto tutto intorno suonino mille trombe, 16. chi muove te, se i sensi
non ti porgono [le loro percezioni]? Ti muove la luce che nel cielo prende forma per sé (=per influsso
degli astri) o per il volere divino, che la guida giù
[sulla terra]. 19. Nella mia immaginazione apparve
la figura dell’empietà di colei (=Progne) che mutò
forma nell’uccello che più si diletta a cantare (=l’usignolo). 22. E qui la mia mente si concentrò a tal
punto dentro di sé, che di fuori non proveniva cosa
che allora essa percepisse. 25. Poi dentro l’alta fantasia entrò [la visione d’]un uomo crocifisso (=il ministro Aman), sdegnoso e fiero nell’aspetto, e così
[atteggiato] moriva. 28. Intorno ad esso era il grande
re Assuero, Ester sua sposa e il giusto Mardocheo,
che fu così integro nelle parole e nelle azioni. 31. E,
come questa immagine si dissolse da se stessa, a guisa di una bolla [d’aria] a cui manca l’acqua sotto la
quale si fece, 34. nella mia visione sorse una fanciulla che, piangendo fortemente, diceva: «O regina,
perché per [un impeto d’] ira hai voluto annientarti?
37. Ti sei uccisa per non perdere Lavinia. Ora mi
hai perduto! Sono io, Lavinia, che piango, o madre,
la tua morte prima che la rovina altrui». 40. Come
s’interrompe il sonno se all’improvviso una nuova
luce percuote gli occhi richiusi e, interrotto, ha ancora qualche guizzo prima di svanire del tutto; 43.
così la mia immaginazione cadde giù non appena
una luce mi percosse il volto, molto più intensa che
quella [del sole] a cui siamo abituati. 46. Io mi volgevo per vedere dov’ero, quando una voce disse:
«Di qui si sale [la montagna]». Essa mi rimosse da
ogni altro proposito; 49. e fece il mio desiderio tanto
pronto a guardare chi era colui che parlava, che esso
non si sarebbe mai acquietato, se non davanti alla
cosa desiderata. 52. Ma, come [succede] davanti al
sole che abbaglia la nostra vista e per la luce eccessiva nasconde la sua figura, così la mia capacità visiva qui veniva meno. 55. «Questo è uno spirito divino (=un angelo), che c’indirizza nella via da salire
senza essere pregato, e che con la sua luce nasconde
se stesso. 58. Così fa con noi, come l’uomo si comporta con se stesso; perché chi aspetta di essere pregato e vede che hai bisogno di aiuto, malignamente
già si prepara a negarti il suo aiuto. 
Divina commedia. Purgatorio, a cura di P. Genesini 52
Or accordiamo a tanto invito il piede;
procacciam di salir pria che s’abbui,
ché poi non si poria, se ‘l dì non riede”.
61
Così disse il mio duca, e io con lui
volgemmo i nostri passi ad una scala;
e tosto ch’io al primo grado fui,
64
senti’mi presso quasi un muover d’ala
e ventarmi nel viso e dir: ‘Beati
pacifici, che son sanz’ira mala!’.
67
Già eran sovra noi tanto levati
li ultimi raggi che la notte segue,
che le stelle apparivan da più lati.
70
‘O virtù mia, perché sì ti dilegue?’,
fra me stesso dicea, ché mi sentiva
la possa de le gambe posta in triegue.
73
Noi eravam dove più non saliva
la scala sù, ed eravamo affissi,
pur come nave ch’a la piaggia arriva.
76
E io attesi un poco, s’io udissi
alcuna cosa nel novo girone;
poi mi volsi al maestro mio, e dissi:
79
“Dolce mio padre, dì, quale offensione
si purga qui nel giro dove semo?
Se i piè si stanno, non stea tuo sermone”.
82
Ed elli a me: “L’amor del bene, scemo
del suo dover, quiritta si ristora;
qui si ribatte il mal tardato remo.
85
Ma perché più aperto intendi ancora,
volgi la mente a me, e prenderai
alcun buon frutto di nostra dimora”.
88
“Né creator né creatura mai”,
cominciò el, “figliuol, fu sanza amore,
o naturale o d’animo; e tu ‘l sai.
91
Lo naturale è sempre sanza errore,
ma l’altro puote errar per malo obietto
o per troppo o per poco di vigore.
94
Mentre ch’elli è nel primo ben diretto,
e ne’ secondi sé stesso misura,
esser non può cagion di mal diletto;
97
ma quando al mal si torce, o con più cura
o con men che non dee corre nel bene,
contra ‘l fattore adovra sua fattura.
100
Quinci comprender puoi ch’esser convene
amor sementa in voi d’ogne virtute
e d’ogne operazion che merta pene.
103
Or, perché mai non può da la salute
amor del suo subietto volger viso,
da l’odio proprio son le cose tute;
106
e perché intender non si può diviso,
e per sé stante, alcuno esser dal primo,
da quello odiare ogne effetto è deciso.
109
Resta, se dividendo bene stimo,
che ‘l mal che s’ama è del prossimo; ed
esso
amor nasce in tre modi in vostro limo.
112
E' chi, per esser suo vicin soppresso,
spera eccellenza, e sol per questo brama
ch’el sia di sua grandezza in basso messo;
115
è chi podere, grazia, onore e fama
teme di perder perch’altri sormonti,
onde s’attrista sì che ‘l contrario ama;
118
61. Ora accordiamo il piede al suo invito; preoccupiamoci di salire prima che si faccia buio, perché
poi non si potrebbe, se il dì non ritorna». 64. Così
disse la mia guida, ed io con lui volgemmo i nostri
passi verso una scala. Non appena giunsi al primo
gradino, 67. sentii vicino a me quasi un movimento
di ali e un soffio di vento sul viso e le parole: «Beati
i pacifici, che sono senza l’ira malvagia!» (=l’angelo guardiano toglie una P dalla fronte del poeta).
70. Già si erano tanto levati sopra di noi gli ultimi
raggi [del sole] che sono poi seguìti dalla notte, che
le stelle apparivano da più lati. 73. «O virtù mia,
perché ti dilegui così?» dicevo fra me e me, perché
mi sentivo la forza delle gambe posta in tregua
(=sospesa). 76. Noi eravamo dove la scala non saliva
più verso l’alto, ed eravamo fermi, proprio come una
nave che è arrivata alla spiaggia. 79. Io attesi un
po’, [per sentire] se udivo qualcosa nel nuovo girone. Poi mi rivolsi al mio maestro e dissi: 82. «O mio
dolce padre, dimmi quale offesa si purga qui nel girone dove siamo? Se i piedi se ne stanno [fermi],
non vi stia anche il tuo discorso». 85. Ed egli a me:
«L’amore verso il bene, minore di quanto deve essere, si ripara proprio qui; qui si batte più velocemente
il remo usato troppo lentamente. 88. Ma, affinché tu
intenda ancora meglio, volgi la mente a me, e raccoglierai qualche altro buon frutto dalla nostra sosta». 91. «Né creatore né creatura» egli cominciò,
«o figliolo, fu mai senza amore, o naturale o
d’animo. E tu lo sai. 94. L’amore naturale è sempre
senza errore, ma l’altro può errare perché si rivolge
vero un oggetto cattivo o perché ha troppo o perché
ha poco vigore (=intensità). 97. Mentre esso è ben
diretto nel primo caso e nei secondi sa misurare se
stesso, non può esser causa di un piacere cattivo.
100. Ma, quando si piega verso il male o corre verso
il bene con più cura o con meno cura di quanto deve, la sua fattura (=l’uomo, creato da Dio) opera
contro il suo fattore (=il suo creatore, Dio). 103. Da
ciò puoi comprendere che conviene (=è necessario)
che l’amore sia in voi il seme di ogni virtù e di ogni
operazione che merita pene. 106. Ora, poiché
l’amore non può mai volgere lo sguardo (=allontanarsi) dal bene del suo soggetto, le cose sono protette dall’odio contro se stesse. 109. E, poiché non si
può intendere alcun essere diviso dal primo (=Dio) e
per sé stante, ogni effetto (=creatura) è sottratto
all’odio verso di Lui. 112. Se nelle distinzioni [dei
vari casi] giudico correttamente, resta che il male
che si desidera è quello verso il prossimo. Questo
desiderio maligno nasce in tre modi nel vostro animo. 115. Vi è chi (=il superbo) spera di eccellere
per il fatto che il suo vicino è abbattuto, e soltanto
per questo brama che quegli sia abbassato dalla sua
grandezza. 118. Vi è chi (=l’invidioso) teme di perdere il potere, la gratitudine altrui, l’onore e la fama
perché un altro lo supera, perciò si rattrista tanto che
ama il contrario.
121
Divina commedia. Purgatorio, a cura di P. Genesini 53
ed è chi per ingiuria par ch’aonti,
sì che si fa de la vendetta ghiotto,
e tal convien che ‘l male altrui impronti.
Questo triforme amor qua giù di sotto
si piange; or vo’ che tu de l’altro intende,
che corre al ben con ordine corrotto.
124
Ciascun confusamente un bene apprende
nel qual si queti l’animo, e disira;
per che di giugner lui ciascun contende.
127
Se lento amore a lui veder vi tira
o a lui acquistar, questa cornice,
dopo giusto penter, ve ne martira.
130
Altro ben è che non fa l’uom felice;
non è felicità, non è la buona
essenza, d’ogne ben frutto e radice.
133
L’amor ch’ad esso troppo s’abbandona,
di sovr’a noi si piange per tre cerchi;
ma come tripartito si ragiona,
136
tacciolo, acciò che tu per te ne cerchi”. 139
121. E vi è chi (=l’iracondo) per l’ingiuria [ricevuta] sembra che si sdegni, tanto che si fa ghiotto della
vendetta (=vuol vendicarsi), e da tale stato [d’animo] è spinto a fare il male agli altri. 124. Queste tre
forme di amore [rivolto al male altrui] si piangono
nei gironi sottostanti. Ora voglio che tu intenda
dell’altro [tipo di amore], quello che corre verso il
bene in misura scorretta. 127. Ogni uomo conosce in
modo confuso e desidera un bene (=Dio) nel quale si
acquieta il suo animo; per questo motivo ciascuno si
sforza di raggiungere tale bene. 130. Se un amore
lento trascina voi [uomini] a vedere Lui (=Dio) o ad
acquistare Lui, questa cornice, dopo il giusto pentimento, vi fa soffrire per tale lentezza. 133. Vi è poi
un altro bene (=il bene materiale) che [però] non
rende l’uomo felice; [perché esso] non è la felicità,
non è quel Bene assoluto, [che è] il frutto e la radice
d’ogni bene [relativo]. 136. L’amore, che troppo si
abbandona ad esso, si piange nei tre cerchi sopra di
noi. Ma taccio come il ragionamento lo distingua in
tre parti, 139. affinché tu lo scopra da solo».
I personaggi
Progne, figlia di Pandione, re di Atene, per vendicarsi del marito Tereo, re di Tracia, che l’aveva tradita con la sorella Filomela, uccide il figlio Ati e
glielo dà da mangiare. Quando se ne accorge, Tereo
insegue le due sorelle, per ucciderle. Ma intervengono gli dei, che lo trasformano in upùpa, mentre
trasformano Progne in usignolo e Filomela in rondine. In tal modo la donna è punita per la sua ira. La
fonte di Dante è Ovidio, Metam. IV, 412 sgg.
Aman, ministro del re persiano Assuero, condanna a
morte Mardocheo e tutti gli ebrei, perché questi non
volevano attribuirgli onori divini. A favore di Mardocheo interviene la regina Ester, che rivela al sovrano il proposito del primo ministro. Assuero punisce Aman facendolo crocifiggere sulla stessa croce
preparata per Mardocheo (Est. 7, 10).
Mardocheo è tutore e zio di Ester, moglie del sovrano persiano Assuero (Est. 2, 7). Rispettoso della
legge ebraica, si rifiuta di attribuire onori divini ad
Aman, ministro del re persiano Assuero. Questi lo fa
condannare a morte, ma Ester lo salva e fa condannare il ministro.
Ester è una bellissima donna ebrea, adottata da Mardocheo. Diventa moglie del re persiano Assuero e,
come regina, protegge gli ebrei (Est. 2, 17).
Lavinia, figlia del re Latino e di Amata, rimprovera
la madre, che si è uccisa quando crede alla notizia,
falsa, che sia stato ucciso Turno, re dei rùtuli, a cui
aveva promessa la figlia. La fonte di Dante è Virgilio, Eneide, XII, 595 sgg.
L’angelo splendente è l’angelo della pace, che custodisce la quarta cornice. Indica ai poeti la salita e
con un colpo d’ala toglie una P, iniziale di peccato,
dalla fronte di Dante.
Commento
1. Il canto si sviluppa nei seguenti momenti: a) attraverso quel senso interno che è l’immaginazione Dante ha un rapimento estatico e vede tre esempi d’ira
punita (Progne, Assuero e la madre di Lavinia); poi
b) Dante e Virgilio incontrano l’angelo della pace,
che indica loro la strada e toglie una P dalla fronte
del poeta; infine 3) Virgilio spiega l’ordinamento
del purgatorio in base alla teoria dell’amore (la parte centrale del canto).
2. Dante non vede, ha una visione estatica grazie
alle capacità della sua immaginazione. Così può vedere, assistere o rappresentarsi i tre esempi d’ira punita. Normalmente la conoscenza abbina i dati dei
sensi e l’elaborazione che l’immaginazione – il senso interno – fa di questi dati. Ma in casi particolari
l’immaginazione può staccarsi dai sensi e procedere
da sola. A condizione però che sia aiutata dall’influsso degli astri o dal volere divino (vv. 17-18). Il
poeta insiste che i tre esempi appaiono, piovono e
irrompono nella sua immaginazione (vv. 21, 25,
31). Ben inteso, in questo caso non ci sono problemi:
i tre esempi possono provenire dalla memoria e
l’immaginazione ha semplicemente il compito di
rappresentarli in modo particolarmente vivo. Il poeta
però pensa ad una capacità ben più icastica che
l’immaginazione ha di rappresentarsi la realtà grazie
al potere dell’immaginazione, peraltro aiutata dal
cielo. D’altra parte le capacità di concentrarsi della
facoltà immaginativa sono tali – nota il poeta – che
spesso non ci si accorge di quel che succede fuori di
noi nemmeno se suonassero mille trombe. L’immaginazione del poeta poi si spegne, quando una luce
più intensa della luce del sole gli colpisce il volto
(vv. 40-45). È la luce dell’angelo posto a guardia
della cornice, che indica la strada per proseguire.
3. Dante assiste a tre esempi d’ira punita: a) Progne
che si adira contro il marito che l’ha tradita ed è trasformata in usignolo; b) Aman, ministro del re persiano Assuero, che viene punito per l’ira dimostrata
verso il giusto Mardocheo; quindi c) la regina Amata che si adira per la falsa notizia della morte di
Turno, a cui aveva promesso in sposa la figlia, e irrazionalmente si uccide. Essi sono presi rispettivamente dalla mitologia classica, in questo caso da 
Divina commedia. Purgatorio, a cura di P. Genesini 54
Ovidio, dalla Bibbia e dall’Eneide, le opere che
hanno formato più delle altre la sua cultura poetica.
3.1. Progne si adira eccessivamente contro il marito
che l’ha tradita ed attua una vendetta eccessiva: uccide il figlio e glielo dà da mangiare. Il marito se ne
accorge e reagisce in modo ugualmente eccessivo e
irrazionale: insegue la moglie e la sorella divenuta
sua amante, per ucciderle. La donna perciò è punita
dagli dei, che la trasformano in uccello. Ma anche
gli altri personaggi coinvolti sono puniti e trasformati in uccelli. La punizione, che tutti gli interessati
subiscono, è giusta, perché non soltanto nella vita
normale, ma anche nelle situazioni eccezionali si
deve far pratica del giusto comportamento e della
giusta misura. L’ira invece è un comportamento eccessivo e in quanto tale va contro la ragione, che è il
corretto criterio di misura delle azioni umane.
3.2. La storia di Mardocheo è esemplare: egli è giusto, buono e mansueto; il ministro Aman è arrogante,
cattivo, violento e non rispetta Dio. Perciò si adira
contro di lui e si prepara ad ucciderlo. Ma il giusto
sarà esaltato e il malvagio sarà punito. Ben inteso,
per il principio di amplificazione, sulla stessa croce
preparata per il primo: grazie ad Ester la giustizia
trionfa. La storia è edificante, la ricostruzione dei
fatti è ad effetto. Spiegazioni più verosimili sono
che il sovrano abbia eliminato Aman perché stava
diventando troppo potente e troppo pericoloso o perché era di capacità troppo modeste. Un’altra spiegazione può essere che le prestazioni sessuali di Ester
erano tanto apprezzabili, che valeva la pena di pagarle con la testa del primo ministro. Tanto di ministri ce ne sono tanti, di donne così gratificanti veramente poche. E poi si doveva un po’ di riconoscenza
a Mardocheo, che l’aveva saputa educare così bene!
3.3. La storia di Mardocheo sarà in séguito ribadita
(e rovesciata) nella figura di Romeo di Villanova
(Pd VI, 127-142): Romeo serve bene Raimondo Berengario, il suo datore di lavoro. Ma gli altri cortigiani, invidiosi per il suo ben fare, lo calunniano.
Egli presenta il rendiconto del suo operato (ha aumentato del 20% il patrimonio ed ha sposato le figlie del conte a quattro sovrani). Poi se ne va vecchio e solo, quindi nel momento di maggior bisogno,
a mendicare un tozzo di pane per vivere. Ma dopo
morto ottiene il giusto premio delle sue buone azioni: nell’al di là va in paradiso, nell’al di qua la sua
onestà è riconosciuta.
3.4. Amata vuole dare in sposa la figlia a Turno, re
dei rùtuli, e non a Enea, appena arrivato. Quando
sente la notizia, falsa, che Turno è morto in battaglia, rivolge irrazionalmente contro se stessa l’ira, e
si uccide. Lavinia piange disperata: ora la madre,
uccidendosi, l’ha persa veramente.
4. L’angelo abbagliante di luce, che custodisce la
cornice e indica la strada, è l’angelo della misericordia. Con un colpo d’ala toglie una P, iniziale di peccato, dalla fronte del poeta e canta la beatitudine
«Beati i pacifici, perché essi saranno chiamati figli
di Dio» (Mt. 5, 9). Il poeta ha modificato la beatitudine, seguendo la distinzione che si faceva nelle
scuole e nei testi di morale tra ira bona e ira mala.
L’ira buona è quella che è sottoposta alla ragione
ed è giustificata: è il giusto sdegno, rivolto verso il
bene. L’ira malvagia invece è quella che non segue
la ragione e si rivolge al male, alla violenza, alla
vendetta, andando oltre i giusti limiti. Come nei tre
esempi proposti da Dante. E interamente incentrata
sul criterio della giusta misura e dei giusti limiti è
la teoria dell’amore che Virgilio si prepara ad enunciare. L’angelo va confrontato con tutti gli altri
guardiani o sotto guardiani che popolano cerchi, gironi e cornici della Divina commedia. Il poeta riserva la mitologia classica all’inferno e l’angelologia
al purgatorio.
5. Quando scende la sera, le anime del purgatorio
non possono più muoversi e restano ferme dove si
trovano (vv. 70-75). Anche Dante sente la forza delle gambe venirgli meno. Il motivo di ciò è di facile
comprensione: quando scende la sera, il sole, simbolo della divinità, fa venir meno la luce della grazia, perciò le anime non hanno più il desiderio, la
volontà e l’energia per proseguire. Virgilio, sempre
ragionevole, cerca di far passare utilmente questo
tempo, ed espone a Dante l’ordinamento morale del
purgatorio. Il poeta applica la massima che «’l perder tempo, a chi più sa, più dispiace» (Pg III, 77-
78). Dell’ordinamento dell’inferno Virgilio aveva
parlato in If XIV, 16-111. Dell’ordinamento del paradiso Beatrice parla in Pd IV, 28-41.
6. Dante propone una teoria dell’amore molto complessa. Sia Dio sia le creature non possono fare a
meno di provare un sentimento di amore. Dio ama le
creature, le creature devono amare il loro creatore.
L’amore delle creature è di due tipi: naturale o per
libera scelta. L’amore naturale si esprime sempre in
modo corretto; l’amore dettato dal libero arbitrio
può sbagliare perché si rivolge ad un oggetto sbagliato, oppure per troppo o troppo poco vigore. Finché si rivolge verso Dio e misura la sua intensità
quando si rivolge ai beni terreni, esso non è mai
peccaminoso. Quando si rivolge al male oppure con
più preoccupazione o con meno preoccupazione del
dovuto si rivolge al bene, l’uomo opera contro il suo
Creatore. Il ragionamento continua così: poiché chi
ama non può mai dimenticare il bene di se stesso,
cioè la propria incolumità, ogni creatura è assicurata
dall’odio che potrebbe provare contro se stessa; e,
poiché nessuna di esse si può concepire separata da
Dio, che le dà l’essere e che è il Bene supremo (Egli
diventa insomma quasi una parte della creatura stessa), allora nessuna può provare odio verso il suo
Creatore. Da ciò consegue che una creatura può
provare odio soltanto verso le altre creature, cioè
l’uomo può provare odio soltanto verso gli altri uomini, che sono il suo prossimo. Ed è così: l’uomo
ama e vuole il male del prossimo.
6.1. Questo desiderio di danneggiare il prossimo è
di tre tipi. Il superbo vuole sminuire i meriti del
prossimo perché così può innalzare se stesso rispetto
al prossimo. L’invidioso ha paura che il prossimo lo
superi e lo abbassi, perciò si rattrista e desidera che
il prossimo cada in basso. Infine l’iracondo si sente
offeso dai successi del prossimo e trama vendetta.
Anche qui Dante considera tutti i casi e tutte le
combinazioni che il ragionamento indica. Infine il 
Divina commedia. Purgatorio, a cura di P. Genesini 55
poeta dice: l’uomo sente confusamente qual è il Bene che desidera, il Bene a cui tende, il Bene che riesce a soddisfare ogni suo desiderio. Perciò in questa
cornice deve espiare chi ha sentito con poco vigore
l’amore verso Dio. Gli altri beni, i beni terreni, in
cui l’uomo indugia e che spesso preferisce, non possono dare la felicità, perché soltanto Dio, la causa e
il fine di tutto, può darla. E chi ha amato Dio con
troppa tiepidezza deve ritornare in armonia con Lui
espiando nelle cornici sottostanti i peccati di superbia, invidia e avarizia.
7. La teoria dell’amore qui esposta da Dante si pone
a un livello ben diverso dell’amore fisico e psicologico, dominato dalla lussuria, che provano Francesca
e Paolo (e che è sostanzialmente un amore stilnovistico) (If V). Esso precede tale amore e si situa a un
livello di maggiore generalità e di maggiore complessità. È l’amore per se stessi, per la propria incolumità e per la propria felicità. È l’amore che spinge
a costituire la famiglia, la comunità degli amici, la
città e la società e che può degenerare in odio per il
prossimo (i sentimenti negativi di superbia, invidia e
ira). Questo amore ha la sua radice prima e il suo
fine ultimo in Dio. Anzi Dio stesso è amore, l’amore
che muove il sole e le altre stelle e che pervade di sé
tutto l’universo. Insomma la creatura rivolge fuori di
sé l’amore, perché Dio, che è amore, proietta verso
di essa tale amore. E la creatura deve perciò ritornare al suo principio, deve amarlo e amandolo ama anche tutte le altre creature, che acquistano una identità specifica: l’amore verso Dio, l’amore verso di sé,
l’amore verso il prossimo. L’amore verso il prossimo
si articola ulteriormente: l’amore verso la famiglia, i
parenti, gli amici, i concittadini, la patria ecc. in un
crescendo che si fa sempre più vasto.
7.1. Dietro a queste idee di Dante sta Tommaso
d’Aquino, ma anche san Paolo e sant’Agostino e le
correnti mistiche medioevali, da san Bernardo di
Chiaravalle a Gioacchino da Fiore, che occupano i
cieli più alti, quelli più vicini a Dio. La ragione va
bene per la terra e per l’uomo e può permettere di
percorrere i primi passi della teologia. Ma poi bisogna entrare nella fede e quindi abbandonarsi all’esperienza mistica, perché da sola la fede è incapace
di giungere in modo soddisfacente a Dio.
7.2. L’uomo prova il sentimento di amore verso se
stesso, verso il prossimo e Dio. E in Dio, che è il bene supremo, egli soddisfa e acquieta tutti i suoi desideri. Peraltro l’amore conosce anche il verso opposto: da Dio all’uomo. anzi questo amore precede
l’amore precedente: l’uomo è stato creato da Dio e
da Dio ha ricevuto quel sentimento di amore, e Dio
si pone come Bene supremo, che attrae verso di Sé
tutte le creature come fine ultimo della realtà. E perciò soltanto in Lui le creature possono trovare pace
ai loro desideri. Con un atto d’amore Egli ha creato
il mondo e ha deciso di mandare suo Figlio sulla terra.
7.3. Tommaso, Dante e il Medio Evo in proposito si
allontanano completamente dalle tesi di Aristotele:
il Dio dello stagirita è coeterno al mondo, ne è la
sfera ultima, quella più esterna, ed è Pensiero di
Pensiero, cioè pensa se stesso e non può pensare nulla di diverso da sé. Se lo pensasse, penserebbe qualcosa d’inferiore, perché costituito di materia. Il Dio
cristiano invece è esterno al mondo, è eterno ed ha
creato il mondo nel tempo con un atto d’amore. E
interviene costantemente nella gestione del mondo
con la Provvidenza e con i miracoli suoi o dei santi.
Insomma a) il Dio di Aristotele come il Dio cristiano
sono il fine ultimo della realtà e muovono tutto
l’universo attirandolo a sé con la forza del fine; e b)
il Dio di Aristotele è Pensiero di Pensiero; il Dio
cristiano è amore e irradia amore. Tuttavia c’è qualcos’altro che il cristianesimo trova in Aristotele, che
fa suo e che anzi amplifica: la concezione dell’universo come di un grande organismo le cui parti sono tutte collegate. E questo grande organismo pulsa
di vita, è vivo. Nel Vangelo c’è la parabola che Dio
è la vite che fornisce gli alimenti e gli uomini sono i
tralci. Le creature mostrano livelli di perfezione
sempre più elevati: passano da un’esistenza materiale (le cose) a una vita vegetativa (le piante), sensitiva (gli animali), fino alla vita razionale (gli uomini)
e spirituale (gli angeli).
8. Sostenendo la tesi che la struttura della realtà è
matematica e che Dio è il primo matematico, Galileo Galilei (1564-1642) distrugge il vitalismo
aristotelico-cristiano e dà inizio alla scienza moderna. René Descartes (1598-1651) esaspera questa posizione, riducendo la realtà a res extensa (la pura
estensione della materia) e a res cogitans (il puro
pensiero), che in qualche modo – l’autore non lo ha
mai chiarito – sono tra loro collegate. Baruch de
Spinoza (1632-1677), un altro invasato di razionalismo, applica la matematica alla morale e scrive
un’Ethica more geometrico demonstrata. Il cartesianesimo, che scomoda Dio per dimostrare che il
sapere umano è vero e solido, dà poi origine a quella
corrente paradossale che è l’occasionalismo: Dio
interverrebbe continuamente nella realtà, affinché i
pensieri degli uomini siano sempre coordinati e sincronizzati ai movimenti dei corpi... Filosofi e teologi medioevali avrebbero guardato con sorpresa e con
orrore queste follie della ragione e questo guazzabuglio di idee che mescolava fede e ragione e che
faceva di Dio non l’Essere Supremo, ma l’artigiano
incompetente, che aveva costruito un universo sgangherato, che aveva bisogno di una continua manutenzione.
8.1. Ma la scelta del matematismo e del meccanicismo non è condivisa da tutti gli scienziati: Gottfried
W. Leibniz (1646-1716), soprattutto nella breve opera intitolata Monadologia (1714), recupera il vitalismo di Aristotele, molto più vicino del matematismo galileiano alle sensate esperienze. Egli recupera anche la logica aristotelica e medioevale, cadute
nell’oblio, e vi apporta notevoli contributi. Ci voleva molto coraggio a parlare di vitalismo, quando tutti gli scienziati parlavano di meccanicismo. Il fatto
paradossale, che dimostra lo scarso buon senso degli
scienziati, è che nessuno vedeva il matematismo o il
meccanicismo, invece tutti vedevano la variegata
presenza del vitalismo anche nei minimi aspetti della realtà quotidiana. Gli scienziati dell’età moderna
non riuscivano a parlare all’uomo comune.
Divina commedia. Purgatorio, a cura di P. Genesini 56
9. Questo amore si potrebbe anche chiamare pulsione o propensione alla vita, istinto di vita, desiderio
di conseguire la felicità. Questa pulsione caratterizza gli esseri viventi e li contrappone alla materia inerte. Anche qui è presente l’idea che l’universo sia
una specie di grande organismo vivente, capace di
autoregolarsi e proiettato verso la vita e la felicità.
10. Se si abbandonasse alle sue rette inclinazioni e
ai suoi retti istinti, l’uomo non potrebbe sbagliare né
potrebbe peccare. E raggiungerebbe sicuramente e
facilmente i fini – la felicità terrena e ultraterrena –
stabiliti da Dio per lui. Egli però è dotato di libero
arbitrio, che lo spinge verso il male. Così a) corre
verso il male o b) corre verso il bene con minore o
con maggiore intensità di quel che deve fare.
10.1. Nel primo caso, poiché l’amore non si può allontanare da se stesso, allora l’uomo non può odiare
se stesso; non può odiare nemmeno Dio, a cui è unito e che è causa della sua esistenza. Può odiare soltanto il prossimo. Ed è quel che fa. Il poeta si preoccupa a questo punto d’individuare le possibili forme
di odio. Sono tre: a) il superbo è contento soltanto se
abbassa gli altri; b) l’invidioso è scontento perché si
sente superato dagli altri; c) l’iracondo si sente offeso, perciò si vendica e cerca il male degli altri.
10.2. Nel secondo caso l’uomo, che conosce confusamente qual è il bene e lo cerca, ama in modo
scorretto, perché ama troppo poco Dio (e soltanto in
Dio trova la felicità), invece ama troppo le creature,
cioè i beni mondani (e in essi non può trovare mai la
felicità). L’uomo quindi sbaglia perché non applica
il senso della misura, che gli indica il bene da raggiungere, il modo per raggiungerlo e il vigore con
cui raggiungerlo.
11. Questa articolata e puntigliosa teoria dell’amore,
che sta alla base dell’ordinamento del purgatorio
può essere opportunamente confrontata con la teoria
equivalente che sta alla base dell’ordinamento
dell’inferno (If XI, 22-111).
12. Dante e, con lui, il pensiero medioevale capiscono che per interpretare (e/o per valutare) un fatto
specifico ci vuole una teoria che inquadri il fatto in
un contesto generale. E quindi c’è bisogno di molta
teoria per spiegare anche il fatto più semplice.
Quando noi leggiamo che essi professavano la teoria
geocentrica, non dobbiamo fermarci all’errore, non
dobbiamo dimenticare che c’è alle spalle tutta questa consapevolezza teorica, metodologica ed epistemologica. Dovremmo concludere che nemmeno tutta
questa consapevolezza teorica è sufficiente per costruire l’epistème , cioè la conoscenza solida, e per
impedire il sorgere di nuove teorie.
10.1. Oltre a ciò il geocentrismo antico e medioevale è stato sostituito dalla teoria della gravitazione
universale di I. Newton (1642-1727). Ma anche
questa teoria ha fatto la fine della precedente. È durata due secoli e poi è stata sostituita dalla teoria
della relatività ristretta e generale (1905 e 1916) di
A. Einstein (1879-1955), che certamente non è la
teoria definitiva, perché deve essere coordinata con
la teoria dei quanti d’energia (1900) di M. Planck
(1858-1947). Ed oggi il mondo dell’infinitamente
piccolo e dell’infinitamente grande si è infinitamente complicato. Insomma, come diceva Galilei, la
scienza propone soltanto teorie (o verità) e le teorie
sono sempre storiche.
La struttura del canto è semplice: 1) Dante vede
nella sua immaginazione tre esempi d’ira punita
(Progne, Assuero e la madre di Lavinia); poi 2) i
due poeti incontrano l’angelo della pace, che indica
la strada e toglie una P dalla fronte del poeta; quindi
3) Virgilio spiega l’ordinamento del purgatorio in
base alla teoria dell’amore: 4) l’amore è istintivo (o
naturale) o per libera scelta; 5) il primo è sempre
corretto; 6) il secondo, che può essere verso Dio, se
stessi, il prossimo, può divenire amore per il male
del prossimo (superbia, invidia, ira) oppure 7) può
rivolgersi verso il suo oggetto, ma in modo troppo
intenso (lussuria, gola, avarizia) o troppo debole (accidia).
Divina commedia. Purgatorio, a cura di P. Genesini 57
Canto XXIV
Né ‘l dir l’andar, né l’andar lui più lento
facea, ma ragionando andavam forte,
sì come nave pinta da buon vento;
1
e l’ombre, che parean cose rimorte,
per le fosse de li occhi ammirazione
traean di me, di mio vivere accorte.
4
E io, continuando al mio sermone,
dissi: “Ella sen va sù forse più tarda
che non farebbe, per altrui cagione.
7
Ma dimmi, se tu sai, dov’è Piccarda;
dimmi s’io veggio da notar persona
tra questa gente che sì mi riguarda”.
10
“La mia sorella, che tra bella e buona
non so qual fosse più, triunfa lieta
ne l’alto Olimpo già di sua corona”.
13
Sì disse prima; e poi: “Qui non si vieta
di nominar ciascun, da ch’è sì munta
nostra sembianza via per la dieta.
16
Questi”, e mostrò col dito, “è Bonagiunta,
Bonagiunta da Lucca; e quella faccia
di là da lui più che l’altre trapunta
19
ebbe la Santa Chiesa in le sue braccia:
dal Torso fu, e purga per digiuno
l’anguille di Bolsena e la vernaccia”.
22
Molti altri mi nomò ad uno ad uno;
e del nomar parean tutti contenti,
sì ch’io però non vidi un atto bruno.
25
Vidi per fame a vòto usar li denti
Ubaldin da la Pila e Bonifazio
che pasturò col rocco molte genti.
28
Vidi messer Marchese, ch’ebbe spazio
già di bere a Forlì con men secchezza,
e sì fu tal, che non si sentì sazio.
31
Ma come fa chi guarda e poi s’apprezza
più d’un che d’altro, fei a quel da Lucca,
che più parea di me aver contezza.
34
El mormorava; e non so che “Gentucca”
sentiv’io là, ov’el sentia la piaga
de la giustizia che sì li pilucca.
37
“O anima”, diss’io, “che par sì vaga
di parlar meco, fa sì ch’io t’intenda,
e te e me col tuo parlare appaga”.
40
“Femmina è nata, e non porta ancor benda”,
cominciò el, “che ti farà piacere
la mia città, come ch’om la riprenda.
43
Tu te n’andrai con questo antivedere:
se nel mio mormorar prendesti errore,
dichiareranti ancor le cose vere.
46
Ma dì s’i’ veggio qui colui che fore
trasse le nove rime, cominciando
‘Donne ch’avete intelletto d’amore’”.
49
E io a lui: “I’ mi son un che, quando
Amor mi spira, noto, e a quel modo
ch’e’ ditta dentro vo significando”.
52
“O frate, issa vegg’io”, diss’elli, “il nodo
che ‘l Notaro e Guittone e me ritenne
di qua dal dolce stil novo ch’i’ odo!
55
Io veggio ben come le vostre penne
di retro al dittator sen vanno strette,
che de le nostre certo non avvenne;
58
1. Il parlare non faceva più lento l’andare, né
l’andare faceva più lento il parlare, ma ragionando
andavamo forte (=Dante e Forese Donati), così come una nave spinta da buon vento. 4. Le ombre, che
parevano cose morte due volte, guardandomi con
gli occhi infossati provavano meraviglia, essendosi
accorte che ero in vita. 7. Ed io, continuando il mio
discorso, dissi: «Ella (=l’anima di Stazio) se ne va
su (=in paradiso) forse più lentamente di quanto non
farebbe, a causa di qualcun altro (=Virgilio). 10.
Ma dimmi, se tu sai, dov’è Piccarda; dimmi se io
vedo qualche persona da notare tra questa gente che
così mi guarda». 13. «Mia sorella, che non so se
fosse più bella o più buona, ormai siede lieta e trionfante nella parte più alta del cielo con la sua corona [di gloria]». 16. Così disse prima; e poi: «Qui
non si vieta di nominare ciascuno, poiché le nostre
sembianze sono così smunte a causa del digiuno.
19. Questi» e fece segno con il dito, «è Bonagiunta,
Bonagiunta da Lucca; e quella faccia dietro di lui
(=papa Martino IV), piena di buchi più che le altre,
22. ebbe la Santa Chiesa sulle sue braccia: fu di
Tours, ed ora purga con il digiuno le anguille di
Bolsena e la vernaccia». 25. Mi nominò molti altri
ad uno ad uno; e parevano tutti contenti di essere
nominati, così che io non vidi alcun atto d’irritazione. 28. Vidi per la fame usare a vuoto i denti
Ubaldino della Pila e Bonifacio Fieschi, che con il
bastone vescovile fu pastore e diede pastura a molte
genti. 31. Vidi messer Marchese degli Argogliosi,
che a Forlì ebbe il tempo di bere con meno secchezza [di gola] e [in terra] fu tale, che non si sentì
mai sazio di cibo. 34. Ma, come fa chi guarda e poi
apprezza più uno che un altro, così io feci con quello di Lucca, che pareva più desideroso di conoscermi. 37. Egli mormorava; ed io sentivo un non so
che «Gentucca!» là sulla bocca, dove egli sentiva la
piaga della giustizia che così li consuma. 40. «O
anima» dissi, «che appari così desiderosa di parlar
con me, fa’ in modo che io t’intenda, e appaga te e
me con le tue parole.» 43. «È nata una donna, e non
porta ancora il velo nuziale» cominciò, «che ti farà
piacere la mia città, anche se qualcuno ne parla male. 46. Tu te ne andrai con questa predizione. Se le
parole che ho mormorato ti hanno fatto cadere in
errore, i fatti che vedrai ti chiariranno ancora meglio [quanto ho detto]. 49. Ma dimmi se io vedo qui
[davanti a me] colui che cominciò il nuovo modo di
poetare, scrivendo O donne che avete compreso
l’amore.» 52. Ed io a lui: «Io son uno che, quando
Amor m’ispira, annoto, e in quel modo, ch’esso mi
detta dentro [l’animo], esprimo in versi». 55. «O
fratello, ora vedo» disse, «l’ostacolo che trattenne
Giacomo da Lentini, Guittone d’Arezzo e me di
qua dal dolce stil novo, di cui ora io odo la definizione! 58. Io vedo bene come le vostre opere seguano strettamente l’Amore che v’ispira, cosa che certamente non avvenne delle nostre. 
Divina commedia. Purgatorio, a cura di P. Genesini 58
e qual più a gradire oltre si mette,
non vede più da l’uno a l’altro stilo”;
e, quasi contentato, si tacette.
61
Come li augei che vernan lungo ‘l Nilo,
alcuna volta in aere fanno schiera,
poi volan più a fretta e vanno in filo,
64
così tutta la gente che lì era,
volgendo ‘l viso, raffrettò suo passo,
e per magrezza e per voler leggera.
67
E come l’uom che di trottare è lasso,
lascia andar li compagni, e sì passeggia
fin che si sfoghi l’affollar del casso,
70
sì lasciò trapassar la santa greggia
Forese, e dietro meco sen veniva,
dicendo: “Quando fia ch’io ti riveggia?”.
73
“Non so”, rispuos’io lui, “quant’io mi viva;
ma già non fia il tornar mio tantosto,
ch’io non sia col voler prima a la riva;
76
però che ‘l loco u’ fui a viver posto,
di giorno in giorno più di ben si spolpa,
e a trista ruina par disposto”.
79
“Or va”, diss’el; “che quei che più n’ha
colpa,
vegg’io a coda d’una bestia tratto
inver’ la valle ove mai non si scolpa.
82
La bestia ad ogne passo va più ratto,
crescendo sempre, fin ch’ella il percuote,
e lascia il corpo vilmente disfatto.
85
Non hanno molto a volger quelle ruote”,
e drizzò li ochi al ciel, “che ti fia chiaro
ciò che ‘l mio dir più dichiarar non puote.
88
Tu ti rimani omai; ché ‘l tempo è caro
in questo regno, sì ch’io perdo troppo
venendo teco sì a paro a paro”.
91
Qual esce alcuna volta di gualoppo
lo cavalier di schiera che cavalchi,
e va per farsi onor del primo intoppo,
94
tal si partì da noi con maggior valchi;
e io rimasi in via con esso i due
che fuor del mondo sì gran marescalchi.
97
E quando innanzi a noi intrato fue,
che li occhi miei si fero a lui seguaci,
come la mente a le parole sue,
 100
parvermi i rami gravidi e vivaci
d’un altro pomo, e non molto lontani
per esser pur allora vòlto in laci.
 103
Vidi gente sott’esso alzar le mani
e gridar non so che verso le fronde,
quasi bramosi fantolini e vani,
 106
che pregano, e ‘l pregato non risponde,
ma, per fare esser ben la voglia acuta,
tien alto lor disio e nol nasconde.
 109
Poi si partì sì come ricreduta;
e noi venimmo al grande arbore adesso,
che tanti prieghi e lagrime rifiuta.
 112
“Trapassate oltre sanza farvi presso:
legno è più sù che fu morso da Eva,
e questa pianta si levò da esso”.
 115
Sì tra le frasche non so chi diceva;
per che Virgilio e Stazio e io, ristretti,
oltre andavam dal lato che si leva.
 118
61. E chiunque si metta ad approfondire ancora di
più la questione, non vede altre differenze tra
l’uno e l’altro stile poetico». E, quasi accontentato, tacque. 64. Come gli uccelli (=le gru) che
svernano lungo il Nilo, qualche volta fanno schiera nell’aria, poi volano più in fretta mettendosi in
fila; 67. così tutta la gente che era lì, volgendo il
viso, affrettò nuovamente il suo passo, resa leggera per la magrezza e per il desiderio di purificarsi. 70. E come l’uomo che è stanco di correre, lascia andare avanti i compagni e procede a passo
normale finché non cessa l’ansimare del petto; 73.
così Forese lasciò proseguire il gruppo di anime, e
camminava con me dietro di loro, dicendo:
«Quando sarà che io ti rivedrò?». 76. «Non so»
gli risposi, «quanto tempo vivrò. Ma il mio ritorno qui non sarà tanto sollecito, quanto il desiderio
di giungere al più presto alla fine della vita, 79.
perché il luogo in cui fui posto a vivere (=Firenze), di giorno in giorno si spoglia sempre più
di ogni bene, e pare predisposto ad una triste rovina.» 82. «Ora va» disse, «perché quello, che ne
ha più colpa (=Corso Donati), io vedo legato alla
coda di un cavallo e trascinato verso la valle dove
le colpe non sono mai perdonate (=l’inferno). 85.
La bestia va ad ogni passo più veloce ed aumenta
sempre più l’andatura, finché non lo colpisce a
morte e ne abbandona il corpo vilmente straziato.
88. Quelle sfere non dovranno fare molti giri» e
drizzò gli occhi verso il cielo, «e ti sarà chiaro
ciò che le mie parole non possono chiarire di più.
91. Tu ormai puoi rimanere indietro, perché in
questo regno il tempo è prezioso ed io ne perdo
troppo venendo di pari passo con te.» 94. Come
talvolta il cavaliere esce di galoppo da una schiera che cavalchi contro il nemico, e va per conquistarsi l’onore del primo scontro, 97. così partì da
noi con passi più rapidi dei nostri. Ed io rimasi
sulla via con i due poeti, che furono così grandi
maestri del mondo. 100. E, quando si fu inoltrato
davanti a noi tanto che i miei occhi lo seguivano
[a fatica], come la mente [aveva seguìto a fatica]
le sue parole, 103. mi apparvero i rami carichi di
frutta e rigogliosi di un altro albero; e non molto
lontani da me, che mi ero voltato soltanto allora
da quella parte. 106. Sotto di esso vidi un gruppo
di anime alzare le mani e gridare non so che verso
le fronde, quasi fossero bambinetti avidi ma senza
discernimento, 109. che pregano, e chi è pregato
non li accontenta, ma, per rendere più acuto il loro desiderio, tiene alto l’oggetto che desiderano e
non lo nasconde. 112. Poi [quella gente] partì
come disingannata. Noi venimmo sùbito al grande
albero, che rifiuta di esaudire tante preghiere e
tante lacrime. 115. «Passate oltre senza avvicinarvi: più su è un albero, che fu morso da Eva, e
questa pianta fu levata da esso.» 118. Così diceva
non so chi [nascosto] tra le frasche. Perciò Virgilio, Stazio ed io, stretti uno all’altro, procedevamo dal lato che si eleva (=a ridosso della parete
rocciosa). 
Divina commedia. Purgatorio, a cura di P. Genesini 59
“Ricordivi”, dicea, “d’i maladetti
nei nuvoli formati, che, satolli,
Teseo combatter co’ doppi petti;
121
e de li Ebrei ch’al ber si mostrar molli,
per che no i volle Gedeon compagni,
quando inver’ Madian discese i colli”.
124
Sì accostati a l’un d’i due vivagni
passammo, udendo colpe de la gola
seguite già da miseri guadagni.
127
Poi, rallargati per la strada sola,
ben mille passi e più ci portar oltre,
contemplando ciascun sanza parola.
130
“Che andate pensando sì voi sol tre?”.
sùbita voce disse; ond’io mi scossi
come fan bestie spaventate e poltre.
133
Drizzai la testa per veder chi fossi;
e già mai non si videro in fornace
vetri o metalli sì lucenti e rossi,
136
com’io vidi un che dicea: “S’a voi piace
montare in sù, qui si convien dar volta;
quinci si va chi vuole andar per pace”.
139
L’aspetto suo m’avea la vista tolta;
per ch’io mi volsi dietro a’ miei dottori,
com’om che va secondo ch’elli ascolta.
142
E quale, annunziatrice de li albori,
l’aura di maggio movesi e olezza,
tutta impregnata da l’erba e da’ fiori;
145
tal mi senti’ un vento dar per mezza
la fronte, e ben senti’ mover la piuma,
che fé sentir d’ambrosia l’orezza.
148
E senti’ dir: “Beati cui alluma
tanto di grazia, che l’amor del gusto
nel petto lor troppo disir non fuma,
151
esuriendo sempre quanto è giusto!”. 154
121. «Ricordatevi» diceva, «dei maledetti centauri,
figli di Nuvola, che, satolli di cibo, combatterono
Teseo con il duplice petto di uomo e di cavallo;
124. e dei soldati ebrei, che si mostrarono troppo ingordi a bere, perciò Gedeone non li volle come
compagni, quando discese dalle colline [per conquistare le terre] dei madianiti.» 127. Così, restando
accostati ad uno dei due orli della cornice, passammo [oltre l’albero], udendo esempi delle colpe della
gola, seguìti ora da questi miseri guadagni (=le pene). 130. Poi ci allargammo per la strada solitaria, e
ben mille passi e più ci portarono oltre [l’albero],
mentre ciascuno di noi rifletteva tra sé e sé senza
dire parola. 133. «Che cosa andate pensando voi tre
da soli?» disse una voce all’improvviso. Perciò io
mi scossi come fanno le bestie spaventate mentre riposano. 136. Drizzai la testa per vedere chi fosse.
Non si videro mai in una fornace vetri o metalli così
lucenti e rossi, 139. come io vidi un [angelo splendente] che diceva: «Se a voi piace salire, conviene
(=è necessario) voltare di qui: da questa parte va chi
vuole andar verso la pace». 142. Il suo aspetto mi
aveva tolto la vista (=abbagliato), perciò io mi misi
dietro ai miei dottori, come un cieco che procede
seguendo le voci che ascolta. 145. E, come la brezza
di maggio, che annunzia l’alba, si muove e diffonde
profumo, poiché è tutta impregnata dall’erba e dai
fiori; 148. così io sentii un vento passare in mezzo
alla mia fronte, e sentii bene muovere le ali [dell’angelo], che fecero l’aria profumare d’ambrosia.
151. E sentii dire: «Beati coloro che la grazia divina
tanto illumina, che l’amore per il cibo non suscita
desideri eccessivi nel loro petto, 154. perché provano sempre fame quanto è giusto!».
I personaggi
Forese Donati (?-1296), figlio di Simone, è fratello
di Corso, il capo dei guelfi neri che con un colpo di
stato s’impossessano di Firenze, e di Piccarda, e lontano parente di Gemma, la moglie del poeta. È molto sensibile ai piaceri della gola. È amico di Dante:
nella Tenzone (1293-96ca.) i due si scambiano tre
sonetti velenosi ed offensivi.
Publio Papinio Stazio (Napoli 45-94 d.C.) è uno dei
maggiori poeti latini. Scrive la Tebaide, che pubblica nel 92 dopo vent’anni di lavoro e che dedica
all’imperatore Domiziano. Inizia l’Achilleide, ma la
morte lo coglie. Dante lo confonde con un altro personaggio, Lucio Stazio Ursolo, che nasce a Tolosa
nel 58 d.C., un errore molto diffuso nel Medio Evo.
Il poeta lo incontra agli inizi di Pg XXI.
Bonagiunta Orbicciani degli Overardi da Lucca
(1220ca.-1296) è notaio e poeta. Con Guittone d’Arezzo è uno dei maggiori esponenti della Scuola toscana. Ripropone la poesia provenzale ed è seguace
di Giacomo da Lentini, detto il Notaio, il poeta più
significativo della Scuola siciliana (1230-60ca.), e
di Guittone d’Arezzo. Critica con sarcasmo la poesia difficile e oscura di Guido Guinizelli e dei suoi
seguaci, che scrivono «per forsa di scrittura», cioè
forzando le parole e ricorrendo a un linguaggio difficile, e propone Guittone come modello di chiarezza espressiva da imitare. La sua produzione non esce dall’ambito municipale per assumere un respiro
nazionale. È molto sensibile ai piaceri della gola.
Il papa Martino IV, al secolo Simone de Brie o
Brion (1220ca.-1285), nasce a Montpincé nel Brie,
è tesoriere di Martino di Tours. Nel 1261 è nominato cardinale e svolge le funzioni di legato pontificio
in Francia sotto diversi papi. Nel 1281, alla morte di
Niccolò III Orsini (1277-1280), diventa papa grazie
all’appoggio di Carlo d’Angiò, re di Francia. Gli
antichi commentatori riferiscono che molto probabilmente muore per un’indigestione di anguille, pescate nel lago di Bolsena, che amava annegare nella
vernaccia, un vino bianco prodotto a Vernazza, un
paese delle Cinque Terre presso La Spezia.
Ubaldino degli Ubaldini della Pila (?-1291), una
potente famiglia ghibellina che prende il nome dal
castello della Pila, nel Mugello, è imparentato con
Ottaviano degli Ubaldini (If X, 120) e Ugolino
d’Azzo (Pg XIV, 105). Ed è padre di Ruggieri degli
Ubaldini (If XXXII, 14), l’arcivescovo pisano che fa
morire di fame il conte Ugolino della Gherardesca, i
suoi due figli e i suoi due nipoti.
Bonifacio Fieschi di Lavagna (?-1295) è nipote del
papa Innocenzo IV. Nel 1274 viene eletto arcivescovo di Ravenna, dove resta sino alla morte. La
pubblicistica dell’epoca, soprattutto quella di Ra-
Divina commedia. Purgatorio, a cura di P. Genesini 60
venna, lo descrive come un prelato che ama i piaceri
della vita e della buona tavola. Faceva collezione di
piatti.
Marchese o Marchesino degli Argogliosi discende
da una famiglia di Forlì. Nel 1296 è podestà di Faenza. È famoso come bevitore.
Gentucca è una donna di Lucca non ulteriormente
identificabile. Il poeta, che forse è ospite della donna nei primi anni dell’esilio, la presenta come quella
figura che risolleverà la fama della città, che era fatta segno d’infinite maldicenze da parte dei fiorentini.
Giacomo da Lentini, detto il Notaio (?-1250), è il
maggiore esponente della Scuola siciliana (1230-60
ca.), che sorge alla corte di Federico II di Svevia
prima (If X) e del figlio Manfredi poi (Pg III). Canta
una donna stilizzata, che ha gli occhi azzurri e i capelli biondi e si trucca il viso. Con lui inizia in Italia
il recupero laico della figura femminile, che culmina
con la «donna angelo» del Dolce stil novo.
Guittone del Viva d’Arezzo (1230ca.-1294) nasce
presso Arezzo. Vive per lo più a Firenze, dove forse
conosce Dante. Nel 1266 lascia la famiglia ed entra
nell’ordine dei frati gaudenti, che era aperto anche
agli uomini sposati. Diffonde in Italia la poesia provenzale ed è il maggiore esponente della Scuola toscana, che cantava argomenti civili e morali.
Adamo ed Eva secondo la Bibbia sono i progenitori
dell’umanità. Messi nel paradiso terrestre, disobbediscono a Dio, che aveva loro vietato di cogliere i
frutti dell’«albero della conoscenza del bene e del
male». Sono cacciati dal paradiso e iniziano una vita di sudore e di sofferenze (Gn 3, 1-24).
I centauri sono esseri metà uomo e metà cavallo,
che abitano la Tracia. Secondo la mitologia greca
discendevano da Issione e da Nefele, che significa
Nuvola. Durante le nozze di Piritoo, re dei lapiti,
intervengono insieme con diversi eroi greci. Uno di
essi, ubriaco, offende la sposa ed altre donne. Ne segue un combattimento nel corso del quale sono uccisi da Teseo e dai suoi compagni. La fonte di Dante è
Ovidio Metam., XII, 210-231.
Gedeone, uno dei giudici d’Israele, mette alla prova
un gruppo di soldati e sceglie soltanto coloro che si
dimostrano capaci di resistere alla sete. Con essi
scende dalle colline per conquistare la regione di
Madian (Gdc. 4-8).
I madianiti sono gli antichi abitanti della regione di
Madian. Saranno conquistati dagli ebrei (Gdc 4-8).
L’angelo splendente è l’angelo della temperanza,
che custodisce la sesta cornice. Invita i poeti a procedere verso sinistra, per poter iniziare la salita. Toglie una P, iniziale di peccato, dalla fronte del poeta.
Commento
1. Il canto si sviluppa in queste fasi: a) Dante chiede
a Forese Donati notizie della sorella Piccarda; b)
Forese risponde, poi indica le anime di due golosi,
Bonagiunta da Lucca e il papa Martino IV; c) Bonagiunta interviene e Dante gli dà la definizione di
Dolce stil novo; poi d) Forese gli preannuncia la fine orribile del fratello Corso, capo dei guelfi neri; e)
proseguendo, Dante e Virgilio vedono un albero rovesciato; e poi e) incontrano l’angelo della temperanza.
2. Il poeta continua con il motivo dell’ombra che attira l’attenzione delle anime: ogni volta vi aggiunge
qualche piccola variazione. In questo caso essa è
rosseggiante, perché illuminata dai raggi del sole
ormai al tramonto. La situazione però non è così
semplice come a prima vista appare. Il sole non è
soltanto «il pianeta Che mena dritto altrui per ogni
calle» (If I, 17-18); è anche il simbolo della verità e
di Dio. E, quando tramonta, impedisce di proseguire
il cammino. E il poeta si ferma per la notte.
3. Il dialogo di Dante con Forese Donati è un discorso nostalgico ed intimo, di due individui che hanno
avuto intensi momenti di vita in comune e che ora,
imprevedibilmente e straordinariamente, si ritrovano. Per di più all’altro mondo. I discorsi sono i discorsi, le preoccupazioni e le previsioni che si fanno
tra amici. Il poeta chiede dov’è la sorella Piccarda;
Forese gli risponde che è in cielo. E che si sia salvata è la cosa più importante. Forese non accenna alla
violenza che la sorella ha subito ad opera di Corso,
che l’ha rapita dal convento per darla in sposa ad un
compagno di partito. Ciò avrebbe provocato una nube di tristezza sul loro festoso e imprevedibile incontro in purgatorio. Il poeta incontra Piccarda nel
séguito del viaggio, nel cielo della Luna dove si trova insieme con la regina Costanza d’Altavilla, moglie di Enrico VI di Svevia (Pd III).
3.1. Il discorso di Forese con Dante ha una interruzione, perché si è avvicinato Bonagiunta Orbicciani,
che si mette a parlare con il poeta di Dolce stil novo. Poi i due vecchi amici ritornano a parlare di
problemi familiari, prima della sorella, ora del fratello. Dante esprime all’amico la sua profonda tristezza, perché di giorno in giorno Firenze si spoglia
sempre più di ogni bene. Ma Forese lo consola: tra
poco suo fratello Corso, il maggior responsabile del
degrado morale e politico della città, sarà appeso
alla coda di un cavallo e trascinato all’inferno, dove
soffrirà eternamente. Poi l’anima si congeda e riprende il cammino a passi rapidi.
3.2. L’anima di Forese vede dal punto di vista
dell’al di là e di Dio (e un po’ anche di Dante) la
previsione sulla sorte del fratello L’amore fraterno è
sostituito dall’amore per la giustizia divina, perciò
non soffre per la fine del fratello nell’oltretomba.
Egli però è ancora legato alla vita terrena. Lo lega il
peccato di gola, che lo ha portato in purgatorio. Ma
le anime un po’ alla volta si scrollano di dosso il
fardello che le collega alla vita: vogliono essere ricordate, ma il loro pensiero ormai è rivolto al paradiso.
3.3. Il commiato di Forese è ben diverso da quello
del maestro Brunetto Latini, che raggiunge di corsa
la schiera dei suoi compagni di pena (If XV, 121-
124). Forese è l’amico, che è sensibile ai piacerei
della gola. Brunetto è il maestro, che praticava la
sodomia, un vizio contro natura. In ambedue i canti
vi è il ricordo di Firenze e dei conflitti che la pervadono. Nell’inferno però Dante partecipa passionalmente alla vita politica della città; ora ad anni di di-
Divina commedia. Purgatorio, a cura di P. Genesini 61
stanza prova un distacco sempre maggiore. E il suo
animo è come lo richiede il purgatorio, di cui ha
quasi raggiunto la cima. Questo distacco dalle passioni terrene è ancora più accentuato in paradiso.
Con Beatrice guarda dall’alto quest’«aiuola che ci
fa tanto feroci» (Pd XXII, 151). Ma il mondo tranquillo e nostalgico delle varie cornici del purgatorio
cambia improvvisamente e diventa di nuovo movimentato quando il poeta incontra Beatrice in cima al
paradiso terrestre (Pg XXX, 22 sgg.).
4. Martino IV è un papa raffinato: ama la buona cucina ed i piaceri della vita. Anche il rappresentate di
Dio sulla terra deve levarsi le sue piccole o grandi
soddisfazioni! Martino era un buongustaio. Il suo
piatto preferito era anguille affogate nella vernaccia.
Vernaccia D.O.C., s’intende. Come papa aveva iniziato bene: tutti lo credevano un uomo per bene. E
lo era. Ma il denaro gli monta la testa. Così inizia a
favorire i parenti e a provocare la piaga (per gli altri) o il vantaggio (per la famiglia) del nepotismo.
Certamente come buongustaio sa impersonare bene
la sua parte: anguille fresche del vicino lago di Bolsena e la vernaccia di una buona annata! In vino veritas!
5. Bonagiunta Orbicciani era sempre vissuto dietro
le quinte. Non aveva le penne adatte per spiccare il
volo. Prima imita la poesia provenzale, poi la poesia
cortese, orecchiabile e popolare, ma anche molto
tradizionale, di Giacomo da Lentini e Guittone
d’Arezzo. Non era più tempo di corti e di castelli,
era tempo di città e di economia globale, cioè europea! Così egli, di modesto ingegno in vita come in
morte, si fa prendere in giro anche in purgatorio, dove Dante gli rifila una definizione postuma di Dolce
stil novo. Ma anche il poeta commette i suoi errori:
si schiera con la borghesia rampante contro le forze
tradizionali, perciò egli, appartenente alla piccola
nobiltà, è costretto ad iscriversi ad un’arte. Pochi
anni dopo però è politicamente emarginato ed anzi
emarginato proprio dalle forze sociali che hanno relegato Bonagiunta nel passato. La città presenta
un’organizzazione sociale molto più efficiente
dell’economia curtense, ma è anche spietata con coloro che non accettano i suoi valori economici. Dante li rifiuta ad oltranza in Pd XV-XVII. Poi però non
deve lamentarsi se viene mandato in esilio.
5.1. Dante dà a quasi 30 anni di distanza la definizione di Dolce stil novo. Ci ha pensato un po’ troppo: essa non è farina del suo sacco, cioè dei suoi anni giovanili. Così può ingannare se stesso, Bonagiunta ed anche noi. Insomma chiunque vuole essere
ingannato. Il Dolce stil novo è tutto, fuorché una poesia spontanea. È veramente, come diceva ed accusava Bonagiunta, una poesia tratta «per forsa di
scrittura». Dante non riesce ad inserirsi nell’economia cittadina e nella città, per cui aveva elaborato la
cultura stilnovistica: la città lo manda in esilio e rinnova più volte la condanna. Da parte sua ricambia
con la stessa moneta: le offese a «le bestie venute da
Fiesole» messe in bocca al maestro Brunetto Latini
(If XV) ed ora un giudizio negativo anche su
Guittone d’Arezzo. Nel De vulgari eloquentia (I,
xiii, 1; II, vi, 8) ne aveva criticato la lingua e la costruzione dei versi, qui condanna anche l’ispirazione
e la forma (vv. 55-62). Indubbiamente le sue piume
poetiche sono divenute penne d’aquila ed è riuscito
a spiccare quel volo di cui nessun altro poeta, né
della Scuola toscana né del Dolce stil novo, era capace. Le due cantiche mostrano un abisso tra i suoi
risultati poetici e le appena discrete prove degli altri
intellettuali. Ed egli è consapevole di quanto li ha
allontanati (Pd II, 1-15). Tuttavia resta il fatto che la
condanna è priva d’indulgenza. È la condanna di
quel mondo che in qualche modo è legato o ha provocato l’esilio.
5.2. I critici creduloni hanno accettato la definizione
di Stil novo data dal poeta sinteticamente in tre soli
versi (Pg XXIV, 52-54). Essa è posteriore di ben 27
anni e sarebbe incredibile se fosse vera. Insomma è
radicalmente falsa. Lo Stil novo era nato come poesia cittadina, che si contrapponeva alla poesia tradizionale, nobile di sangue e cortese. Ora Dante, che
dai guelfi neri è stato esiliato da Firenze, non può
più riproporre una definizione di Stil novo legata
alla borghesia, la classe sociale in cui allora si sentiva ed era inserito e che ora lo ha cacciato. Può dare
soltanto una definizione in cui egli è completamente
staccato da qualsiasi classe sociale. Così propone
una definizione individualistica della poesia: quando l’amore lo ispira, egli prende nota come un segretario; e trascrive i versi come l’amore gli detta dentro il cuore. Forse il poeta vuole fare concorrenza
agli scrittori sacri, ispirati direttamente da Dio, che
aspettavano che Dio dettasse loro la fatica quotidiana. La Divina commedia trasuda cultura, retorica, ragione e citazioni dotte, che con l’immediatezza e la spontaneità non hanno niente a che fare.
5.3. Curiosamente il poeta dà la definizione di Dolce stil novo ma dimentica di aggiungere o, almeno,
di accennarne le tesi: a) l’amore e il cuore gentile
s’identificano; b) la nobiltà non è nobiltà di sangue
che si eredita, ma gentilezza d’animo, che si conquista con i meriti personali; c) la donna è un angelo disceso dal cielo per portare l’uomo a Dio. Esse si trovano già nella canzone-manifesto Al cor gentil rempaira sempre amore, scritto nel 1274 da Guido Guinizelli, un notaio di Bologna, che in questo canto
non compare e che invece viene indicato esplicitamente come caposcuola in Pg XXVI, 109-114. Le
tesi mostrano immediatamente il loro carattere polemico verso la nobiltà e verso la cultura tradizionale incentrata sulla cortesia; e propongono una cultura e una poesia incentrate sulla città, sulla borghesia
che è la classe trainante dell’economia cittadina, e
sulla gentilezza d’animo e di costumi che sono rese
possibili soltanto dalle disponibilità economiche e
da una organizzazione e da una produzione del sapere che unicamente la città può realizzare.
5.4. Conviene anche vedere come Dante reinterpreti
le tesi stilnovistiche nell’episodio di Francesca da
Polenta e Paolo Malatesta (If V). Esse appaiono
molto più complesse, profonde e mature rispetto alla
formulazione che ne dà Guinizelli. Sono anche
frammentate e ricomposte in una nuova atmosfera: il
poeta sta cambiando radicalmente le convinzioni di
15 anni prima.
Divina commedia. Purgatorio, a cura di P. Genesini 62
5.5. Il poeta conosce ormai la magia e la capacità
trasformatrice della parola e chiama la corrente usando due aggettivi: dolce e nuovo. Certamente i
suoi sonetti e le sue canzoni erano dolci, non quelli
degli altri poeti; e nuovo è un aggettivo che ha una
forte attrazione psicologica. Per questo motivo è ancora oggi usato in pubblicità...
6. Secondo Bonagiunta Gentucca è l’unica donna
per bene di Lucca. Essa lo dimostrerà anche a Dante, poiché forse ospiterà il poeta nei primi anni
dell’esilio. La donna rimanda a Ciacco che, in risposta a Dante, aveva detto che a Firenze i giusti sono
due e non sono ascoltati (If VI, 73). Tutte le città
della Toscana si assomigliavano ed erano dilaniate
dagli stessi problemi. Il poeta riesce a descrivere una
situazione di solitudine: il bene è piccolo e circondato da tanto male. Anche in questo caso egli riprende e modifica soluzioni narrative già tentate.
6.1. Gentucca rimanda inevitabilmente a If XXI: il
diavolo ha appena fatto carico di merce a Lucca, e
scaraventa il dannato nella pece bollente dall’alto di
un ponte; quindi si sbriga a ritornare a Lucca a caricare altra merce: tutti i lucchesi sono barattieri...
6.2. Un nome e un’allusione. Dopo i pochi versi con
cui tratteggia la vita di Pia de’ Tolomei (Pg V, 130-
136) come di altri personaggi (l’anonimo fiorentino
di If XIII, 139-151), il poeta sperimenta anche questa soluzione: l’allusione a un’azione, compiuta da
una terza persona, fatta tra due che sanno di che cosa parlano. Il lettore s’incuriosisce e decide di saperne di più sulla donna. Un’altra straordinaria allusione si trova in paradiso, quando Piccarda Donati
allude a come fu la sua vita, una volta strappata dal
convento (Pd III, 108).
6.3. Ma con Gentucca il poeta aggiunge un’altra variazione al nome detto, non detto ecc.: il nome farfugliato e perciò forse capito bene, forse capito male, come succede nella vita quotidiana.
7. Dopo che ha lasciato Forese, Dante vede un grande albero pieno di frutti. Sotto di esso un gruppo di
anime tende le mani per afferrare i frutti. Il loro tentativo è inutile, ed esse riprendono deluse la strada. I
tre poeti si avvicinano. Una voce proveniente dalle
fronte li invita a procedere oltre, senza fermarsi. La
voce informa anche che quell’albero deriva dall’albero che si trova più in alto, nel paradiso terrestre.
Da tale albero Eva ha mangiato la mela. Quell’atto
di disobbedienza e di superbia ha provocato la cacciata dal paradiso terrestre, la perdita dell’immortalità e per l’umanità l’inizio di una vita piena di fatiche e di sofferenze. Per purificarsi e ritornare
all’innocenza originaria le anime tendono la mano ai
frutti della pianta, ma i frutti restano fuori della loro
portata. Le anime sono in tal modo punite con questo desiderio insoddisfatto (in questo caso di cibo),
che le rende simili a bambini desiderosi di tutto e
incapaci di discernere li loro vero bene. La punizione raddrizza i loro desideri e li incanala nella
giusta direzione. La voce invita i tre poeti a non avvicinarsi, perché la punizione e l’espiazione non li
riguarda (Dante è ancora vivo, Virgilio è e resta nel
limbo, Stazio ha già espiato e si prepara a salire in
cielo).
7.1. La voce continua facendo diversi esempi di
mancata temperanza. Il poeta ne ricorda due. I centauri pieni di vino e di cibo fanno scoppiare una rissa, ma Teseo e i suoi compagni li uccidono. Una
giusta punizione a chi si lascia annebbiare il cervello dai desideri del ventre. Gli ebrei che bevevano in
fretta sono esclusi da Gedeone e non partecipano
all’aggressione contro la popolazione dei madianiti.
7.2. Questa situazione (l’albero e la voce tra le
fronde) ripete una situazione precedente (Pg XXII,
130-154): Dante incontra un albero in mezzo alla
strada, che gli sbarra il cammino. È pieno di frutti
che hanno un buon odore, ed ha la forma di un abete
rovesciato: le foglie in basso e le radici in alto. Su di
esso da una roccia cade un’acqua limpida, che bagna il fogliame. Dall’interno delle fronde una voce
dice che le anime non potranno nutrirsi di quei frutti
né bere di quell’acqua. La fragranza e il profumo
dei frutti, e la limpidezza dell’acqua servono a stimolare il desiderio di mangiare e di bere. Tale desiderio però è subito dopo represso. In tal modo le anime sono costrette ad espiare il loro peccato di gola. La voce continua ricordando diversi esempi di
temperanza.
7.3. I critici notano che Dante non dice che il primo
albero deriva dall’albero del paradiso terrestre (lo
dice però del secondo albero...). Essi pensano che
Dante sia un cronista che risponda ai loro desideri e
alle loro domande. Non hanno mai immaginato che
il poeta imponga al lettore di pensare (almeno nella
misura in cui è capace) e che lo sottoponga a prove e
ad esami d’intelligenza o, almeno, di buona memoria. Così notano pedissequamente che lo scrittore
non dice esplicitamente che anche il primo albero
proviene dal paradiso terrestre e che ugualmente non
dice esplicitamente che il consiglio di procedere oltre riguarda soltanto i tre poeti. I critici avrebbero
voluto che Dante scrivesse degli annali puntigliosi,
precisi e noiosi del suo viaggio nell’oltretomba. Così
nessuno li avrebbe mai letti,. Nemmeno i critici.
Dante invece vuole interessare e coinvolgere il lettore.
7.4. La punizione dei golosi rimanda alla punizione
dei coniatori di monete false all’inferno (If XXX,
64-78): maestro Adamo, che soffre per la sete, ha
continuamente davanti agli occhi i ruscelli del Casentino, dove ha falsato il fiorino per i conti Guidi.
Ma, pur di vedere nell’inferno uno dei suoi datori di
lavoro, sarebbe ora disposto anche a rinunciare al
piacere di guardare la fonte Branda, che aveva
un’acqua meravigliosa.
8. L’angelo della temperanza, custode della cornice,
richiama i tre poeti (v. 133). Questa soluzione narrativa era già stata tentata fin da If X, 22-27 (Farinata
degli Uberti si rivolge al poeta) e riproposta più volte, come in Pg I, 40-48 (Catone richiama aspramente le anime purganti, perché indugiano).
8.1. E toglie una P, iniziale di Peccato, dalla fronte
di Dante. Il rito si ripete di cornice in cornice ed ha
un significato evidente: salendo il purgatorio, il poeta si libera del peso del peccato, per essere pronto a
salire alle stelle. In cima al purgatorio poi si sottopone a un duplice rito di purificazione; l’immer-
Divina commedia. Purgatorio, a cura di P. Genesini 63
sione prima nel fiume Letè, che fa dimenticare i
peccati commessi (Pg XXXI), poi nel fiume Eunoè,
che fa ricordare le buone azioni compiute (Pg
XXXIII).
9. Le anime sono condannate a dimagrire finché non
hanno scontato la pena. Il poeta è costretto ad affrontare l’inevitabile problema filosofico e teologico
di come le anime possano dimagrire, se sono puri
spiriti (Pg XXV). La risposta è interessante ed ingegnosa e in linea con la teologia del tempo: appena
finite sulla foce del Tevere o sulla riva dell’Acherónte, le anime danno all’aria circostante la forma e
l’aspetto del corpo fisico che avevano sulla terra. È
questo corpo aereo (o umbratile o ombra) che soffre «caldi e geli». Parlando dei problemi teologici
connessi a quest’ombra, il poeta può dire anche come avviene il concepimento di un nuovo essere umano (Pg XXV, 37-78). La poesia di Dante non
vuole escludere dalla trattazione alcun ambito del
sapere né alcun problema. In tal modo applica la caratteristica più importante che il Medio Evo e lo
stesso poeta attribuiscono al mondo precristiano:
l’amore verso la conoscenza, impersonato da Ulisse
(If XXVI). Esso pervade l’universo come gli influssi
celesti.
10. La struttura del canto rimanda a quella di If X:
Dante parla con Farinata degli Uberti, è interrotto
all’improvviso da Cavalcante de’ Cavalcanti, quindi
riprende a parlare con Farinata.
11. Il canto presenta la metafora delle gru: le anime
sono in fila come le gru in volo sul Nilo (vv. 64-69).
12. In un’economia a bassa produzione i piaceri sono pochi e pagati a caro prezzo: la gola, il sesso e
l’intelletto. Mangiare più della media significa che
qualcuno deve morire di fame. Consumare in attività
sessuali più energie di quelle incamerate significa rischiare la salute e la vita. Il piacere meno pericoloso
era quello dell’intelletto. Ma anche qui qualcuno
aveva i suoi dubbi, perché «l’inizio della sapienza è
il timore di Dio». L’uso dell’intelletto spingeva a
divenire superbi, presuntuosi, tracotanti, disobbedienti come Adamo ed Eva, cioè a provocare cambiamenti, sempre indesiderati, nella società tradizionale.
La struttura del canto è semplice: 1) Forese Donati
indica a Dante l’anima di Bonagiunta da Lucca e
del papa Martino IV, ambedue golosi; 2) Bonagiunta
chiede a Dante se è l’autore della canzone Donne,
ch’avete intelletto d’amore; 3) il poeta conferma,
poi dà la definizione di Dolce stil novo; 4) l’anima
allora riconosce di non aver capito il motivo ispiratore della nuova poesia; poi 5) Forese gli preannuncia che vede il fratello Corso finire tra i dannati; e
riprende il cammino; 6) poco dopo il poeta vede un
albero, davanti al quale le anime gridano esempi
d’intemperanza puniti; infine 7) Dante e Virgilio incontrano l’angelo della temperanza, custode della
cornice.
Divina commedia. Purgatorio, a cura di P. Genesini 64
Canto XXV
Ora era onde ‘l salir non volea storpio;
ché ‘l sole avea il cerchio di merigge
lasciato al Tauro e la notte a lo Scorpio:
1
per che, come fa l’uom che non s’affigge
ma vassi a la via sua, che che li appaia,
se di bisogno stimolo il trafigge,
4
così intrammo noi per la callaia,
uno innanzi altro prendendo la scala
che per artezza i salitor dispaia.
7
E quale il cicognin che leva l’ala
per voglia di volare, e non s’attenta
d’abbandonar lo nido, e giù la cala;
10
tal era io con voglia accesa e spenta
di dimandar, venendo infino a l’atto
che fa colui ch’a dicer s’argomenta.
13
Non lasciò, per l’andar che fosse ratto,
lo dolce padre mio, ma disse: “Scocca
l’arco del dir, che ‘nfino al ferro hai
tratto”.
16
Allor sicuramente apri’ la bocca
e cominciai: “Come si può far magro
là dove l’uopo di nodrir non tocca?”.
19
“Se t’ammentassi come Meleagro
si consumò al consumar d’un stizzo,
non fora”, disse, “a te questo sì agro;
22
e se pensassi come, al vostro guizzo,
guizza dentro a lo specchio vostra image,
ciò che par duro ti parrebbe vizzo.
25
Ma perché dentro a tuo voler t’adage,
ecco qui Stazio; e io lui chiamo e prego
che sia or sanator de le tue piage”.
28
“Se la veduta etterna li dislego”,
rispuose Stazio, “là dove tu sie,
discolpi me non potert’io far nego”.
31
Poi cominciò: “Se le parole mie,
figlio, la mente tua guarda e riceve,
lume ti fiero al come che tu die.
34
Sangue perfetto, che poi non si beve
da l’assetate vene, e si rimane
quasi alimento che di mensa leve,
37
prende nel core a tutte membra umane
virtute informativa, come quello
ch’a farsi quelle per le vene vane.
40
Ancor digesto, scende ov’è più bello
tacer che dire; e quindi poscia geme
sovr’altrui sangue in natural vasello.
43
Ivi s’accoglie l’uno e l’altro insieme,
l’un disposto a patire, e l’altro a fare
per lo perfetto loco onde si preme;
46
e, giunto lui, comincia ad operare
coagulando prima, e poi avviva
ciò che per sua matera fé constare.
49
Anima fatta la virtute attiva
qual d’una pianta, in tanto differente,
che questa è in via e quella è già a riva,
52
tanto ovra poi, che già si move e sente,
come spungo marino; e indi imprende
ad organar le posse ond’è semente.
55
Or si spiega, figliuolo, or si distende
la virtù ch’è dal cor del generante,
dove natura a tutte membra intende.
58
1. L’ora era tale che la salita non permetteva indugi,
perché il sole aveva lasciato il meridiano di mezzogiorno alla costellazione del Toro e la notte a quella
dello Scorpione. 4. Perciò, come fa l’uomo che non si
ferma ma va per la sua strada, qualunque cosa appaia
[davanti a lui], se lo trafigge lo stimolo del bisogno,
7. così entrammo per la fessura [della roccia], uno
davanti all’altro, prendendo la scala che per la strettezza dispaia (=costringe a mettersi in fila) coloro che
salgono. 10 E come il cicognino, che alza le ali per la
voglia di volare, ma non si tenta di abbandonare il
nido e le cala giù; 13. tale ero io con la voglia accesa
e spenta di domandare, venendo fino all’atto [di aprire bocca] che fa colui che cerca di parlare. 16. Per
quanto il nostro cammino fosse rapido, il mio dolce
padre non tralasciò [di parlare] ma disse: «Scocca
l’arco del dire, che hai tirato fino al[la punta di] ferro
[della freccia] (=di’ pure quel che stavi iniziando a
dire)». 19. Allora aprii la bocca senza esitare e cominciai: «Come possono farsi magre [le ombre], se
non hanno bisogno di nutrirsi?». 22. «Se ti rammentassi come Meleagro si consumò al consumarsi di un
tizzone, questo non sarebbe» disse, «a te così difficile
da capire. 25. E, se pensassi come, ad un vostro rapido movimento, la vostra immagine guizza dentro lo
specchio, ciò che appare duro [da capire] ti apparirebbe facile. 28. Ma, affinché tu ti senta soddisfatto
dentro il tuo desiderio, ecco qui Stazio. Lo chiamo e
lo prego di guarirti ora dalle tue piaghe (=di rispondere ai tuoi dubbi)». 31. «Se gli spiego i disegni
eterni [di Dio]» rispose Stazio, «in tua presenza, mi
discolpi il fatto che non posso risponderti di no.» 34.
Poi cominciò: «O figlio, se la tua mente recepisce e
conserva le mie parole, esse ti chiariranno la domanda che tu poni. 37. Il sangue [maschile] purificato,
che poi non è bevuto dalle vene assetate e che rimane
quasi un alimento che si toglie di mensa, 40. nel cuore acquista la capacità di dar forma a tutte le membra
umane, così come quel[l’altro sangue], che scorre per
le vene, si trasforma in quelle [membra]. 43. Ancora
più modificato, scende in quelle parti del corpo che è
più bello tacere che nominare (=negli organi sessuali). Da qui poi si riversa sopra il sangue altrui (=della
donna) nel vasetto naturale (=nella vagina). 46. In
quel luogo l’uno e l’altro si raccolgono insieme, uno
predisposto ad essere passivo (=a farsi fecondare),
l’altro ad essere attivo (=a fecondare) per effetto del
luogo purificato (=il cuore) da cui è spinto. 49. E,
congiunto al sangue femminile, comincia ad operare
prima coagulando [le cellule] (=dando origine all’embrione) e poi infondendo la vita a ciò che ha reso consistente come sua materia. 52. La virtù attiva, divenuta anima [vegetativa] come quella di una pianta ma
da essa differente, perché questa è in via e quella è
già a riva (=questa deve crescere, quella è già cresciuta), 55. tanto opera poi, che ormai [l’embrione] si
muove e sente, come una spugna marina. E da qui inizia a dare forma di organi alle forze che ha generato. 58. Ora si dispiega, o figliolo, ed ora si distende la
virtù [attiva] che proviene dal cuore del generante,
dove la natura sovrintende a [formare] tutte le membra.
Divina commedia. Purgatorio, a cura di P. Genesini 65
Ma come d’animal divegna fante,
non vedi tu ancor: quest’è tal punto,
che più savio di te fé già errante,
61
sì che per sua dottrina fé disgiunto
da l’anima il possibile intelletto,
perché da lui non vide organo assunto.
64
Apri a la verità che viene il petto;
e sappi che, sì tosto come al feto
l’articular del cerebro è perfetto,
67
lo motor primo a lui si volge lieto
sovra tant’arte di natura, e spira
spirito novo, di vertù repleto,
70
che ciò che trova attivo quivi, tira
in sua sustanzia, e fassi un’alma sola,
che vive e sente e sé in sé rigira.
73
E perché meno ammiri la parola,
guarda il calor del sole che si fa vino,
giunto a l’omor che de la vite cola.
76
Quando Lachesìs non ha più del lino,
solvesi da la carne, e in virtute
ne porta seco e l’umano e ‘l divino:
79
l’altre potenze tutte quante mute;
memoria, intelligenza e volontade
in atto molto più che prima agute.
82
Sanza restarsi per sé stessa cade
mirabilmente a l’una de le rive;
quivi conosce prima le sue strade.
85
Tosto che loco lì la circunscrive,
la virtù formativa raggia intorno
così e quanto ne le membra vive.
88
E come l’aere, quand’è ben piorno,
per l’altrui raggio che ‘n sé si reflette,
di diversi color diventa addorno;
91
così l’aere vicin quivi si mette
in quella forma ch’è in lui suggella
virtualmente l’alma che ristette;
94
e simigliante poi a la fiammella
che segue il foco là ‘vunque si muta,
segue lo spirto sua forma novella.
97
Però che quindi ha poscia sua paruta,
è chiamata ombra; e quindi organa poi
ciascun sentire infino a la veduta.
100
Quindi parliamo e quindi ridiam noi;
quindi facciam le lagrime e ‘ sospiri
che per lo monte aver sentiti puoi.
103
Secondo che ci affiggono i disiri
e li altri affetti, l’ombra si figura;
e quest’è la cagion di che tu miri”.
106
E già venuto a l’ultima tortura
s’era per noi, e vòlto a la man destra,
ed eravamo attenti ad altra cura.
109
Quivi la ripa fiamma in fuor balestra,
e la cornice spira fiato in suso
che la reflette e via da lei sequestra;
112
ond’ir ne convenia dal lato schiuso
ad uno ad uno; e io temea ‘l foco
quinci, e quindi temeva cader giuso.
115
Lo duca mio dicea: “Per questo loco
si vuol tenere a li occhi stretto il freno,
però ch’errar potrebbesi per poco”.
118
61. Ma tu non vedi ancora come da essere vivente
divenga essere provvisto di parola. Questo è quel
punto, che indusse in errore chi (=Averroè) era più
saggio di te, 64. così che nelle sue teorie disgiunse
dall’anima l’intelletto possibile, perché non trovò
nessun organo che svolgesse tale funzione. 67. Apri
il petto alla verità che viene; e sappi che, non appena nel feto si è perfezionato lo sviluppo del cervello,
70. il Primo Motore (=Dio) si rivolge a lui, [mostrandosi] lieto davanti a un prodotto tanto mirabile
della natura. E v’ispira uno spirito nuovo, ripieno di
una virtù, 73. che ciò che trova attivo qui, attira nella sua sostanza, e si forma un’anima sola, che vive,
sente e riflette su se stessa (=è consapevole). 76. E,
affinché le mie parole ti stupiscano di meno, guarda
il calore del sole che si trasforma in vino, [se è] congiunto con l’umore che cola dalla vite. 79. Quando
Làchesi non ha più lino [da tessere](=giunge la morte), [l’anima] si scioglie dalla carne e in potenza
porta con sé sia la parte umana, sia quella divina
(=ricevuta da Dio, cioè l’anima immortale): 82. le
altre potenze [diventano] tutte quante mute (=inattive, cioè muoiono). Invece la memoria, l’intelligenza
e la volontà, che sono in atto, diventano acute molto
più di prima. 85. Senza potersi arrestare, per un impulso naturale essa cade mirabilmente sopra una delle due rive (=l’Acherónte o il Tevere). Qui conosce
sùbito la strada che deve prendere (=la sorte che la
attende). 88. Non appena il luogo la circoscrive lì
(=su una delle due rive), la virtù formativa s’irraggia
intorno a lei in quel modo e in quella misura che faceva nelle membra vive (=quand’era in vita). 91. E,
come l’aria, quando è ben impregnata di pioggia,
per il raggio di sole, che si riflette in se stessa, diventa adorna di diversi colori; 94. così qui l’aria vicina [all’anima] si mette in quella forma (=assume
quell’aspetto) che virtualmente ha impresso in essa
l’anima che vi si è fermata. 97. Poi, somigliante alla
fiammella che segue il fuoco dovunque si sposti, la
sua forma novella (=il suo nuovo corpo, fatto di aria)
segue lo spirito. 100. Perché si rende poi visibile,
essa è chiamata ombra; e da qui forma poi tutti gli
organi dei sensi fino alla vista. 103. Grazie ad essa
noi parliamo e grazie ad essa ridiamo; grazie ad essa
versiamo le lacrime e i sospiri che puoi aver sentito
su per questo monte. 106. Secondo che ci affiggono
i desideri e gli altri affetti, la nostra ombra si configura. Questa è la causa [per cui le anime dimagriscono], di cui tu ti stupisci». 109. Noi eravamo già
venuti agli ultimi tormenti, avevamo rivolto [i nostri
passi] a destra ed eravamo attenti ad un’altra difficoltà. 112. Qui la parete della montagna lancia in
fuori una fiamma e dalla cornice spira un vento che
la riflette in su e tiene libero un sentiero. 115. Perciò ci conveniva andare dal lato aperto ad uno ad
uno. Da una parte io temevo il fuoco, dall’altra temevo di cader giù. 118. La mia guida diceva: «In
questo luogo devi tenere stretto il freno agli occhi
(=non devi distrarti), perché basta poco per mettere
il piede in fallo». 
Divina commedia. Purgatorio, a cura di P. Genesini 66
‘Summae Deus clementiae’ nel seno
al grande ardore allora udi’ cantando,
che di volger mi fé caler non meno;
121
e vidi spirti per la fiamma andando;
per ch’io guardava a loro e a’ miei passi
compartendo la vista a quando a quando.
124
Appresso il fine ch’a quell’inno fassi,
gridavano alto: ‘Virum non cognosco’;
indi ricominciavan l’inno bassi.
127
Finitolo, anco gridavano: “Al bosco
si tenne Diana, ed Elice caccionne
che di Venere avea sentito il tòsco”.
130
Indi al cantar tornavano; indi donne
gridavano e mariti che fuor casti
come virtute e matrimonio imponne.
133
E questo modo credo che lor basti
per tutto il tempo che ‘l foco li abbruscia:
con tal cura conviene e con tai pasti
136
che la piaga da sezzo si ricuscia. 139
121. «O Dio di somma clemenza» allora udii anime
cantare in mezzo a quel grande fuoco, tanto che provai ugualmente il desiderio di volgermi. 124. Vidi
spiriti che andavano in mezzo alle fiamme; perciò io
guardavo verso di loro ed ai miei passi, dividendo la
mia vista ora agli uni ora agli altri. 127. Dopo aver
finito di cantare quell’inno, gridavano a voce alta:
«Non conosco alcun uomo». Poi ricominciavano
l’inno a voce più bassa. 130. Alla fine dell’inno,
gridavano ancora: «In mezzo al bosco volle vivere
Diana, e dal bosco ella cacciò Elice, che aveva sentito il veleno [amoroso] di Venere». 133. Poi tornavano a cantare, poi gridavano [il nome di] donne e
mariti che furono casti come la virtù e il matrimonio
impongono. 136. E questo modo credo che a loro
basti (=duri) per tutto il tempo che il fuoco li brucia.
Con tale pena e con tale nutrimento 139. conviene
(=è necessario) che la piaga [del peccato] alla fine si
rimargini.
I personaggi
Meleagro è figlio di Oemeo, re di Caledonia e di
Altea. Alla sua nascita le Moire stabiliscono che la
sua vita debba durare tanto quanto un tizzone gettato
nel fuoco. Per non perdere il figlio, la madre lo toglie e lo nasconde. Quando Meleagro, divenuto adulto, uccide i fratelli di lei, Altea getta nuovamente
il tizzone nel fuoco. La fonte di Dante è Ovidio,
Metam., VII, 513-525.
Làchesi è una delle tre Moire (le Parche della mitologia latina): Cloto avvolgeva sulla conocchia il filo
della vita umana, Làchesi lo tesseva, infine Àtropo
lo tagliava. Nemmeno Zeus, il più potente degli dei,
poteva sottrarsi al potere delle Moire.
L’Acherónte e il Tevere sono i due fiumi che accolgono le anime dei morti. Il primo accoglie le anime
dei dannati, il secondo quelle dei purganti.
Diana, dea dei boschi, aveva deciso di vivere insieme con le sue ninfe e di respingere tutti gli uomini. Elice (o Callisto, la bellissima), figlia di Licaone, re dell’Arcadia, non rispetta questa legge e si fa
amare da Giove, perciò è cacciata. Per il poeta la
dea diventa simbolo di castità. La fonte di Dante è
Ovidio, Metam., II, 401-530.
Commento
1. Nel canto Dante affronta il problema di come le
anime dei golosi possano soffrire la fame e la sete,
se non hanno bisogno di nutrirsi. Il problema si trasforma in una duplice questione, fisica e teologica:
a) come avviene il concepimento di un nuovo essere
umano; e b) come si trasforma l’anima sùbito dopo
la morte del corpo. Le risposte ribadiscono le teorie
che in proposito il suo tempo aveva elaborato.
1.1. La teoria del concepimento è questa: il sangue
maschile perfetto, che proviene dal cuore, ha una
forza attiva capace di fecondare il sangue femminile, quando i due sangui si uniscono nella vagina,
il «natural vasello». La loro unione dà luogo al feto,
che acquista prima l’anima vegetativa, poi l’anima
sensitiva, quindi, per intervento diretto di Dio, l’anima razionale. La natura fornisce il corpo, Dio vi
immette l’anima.
1.2. La teoria del corpo umbratile è questa: alla
morte l’anima razionale si separa dal corpo, cioè
dall’anima vegetativa e da quella sensitiva. Quindi
cade sulle rive dell’Acherónte o del Tevere, a seconda che sia destinata a finire all’inferno o ad andare in purgatorio. Qui l’anima razionale assimila
l’aria che la circonda e ad essa imprime l’aspetto
che aveva in vita. Così si forma l’ombra, un corpo
aereo capace di provare sensazioni come il corpo
quand’era in vita. Proprio questo corpo fatto d’aria
soffre la fame.
1.3. Le anime che vanno direttamente in paradiso
non hanno bisogno del corpo umbratile, perché non
devono soffrire le pene dell’inferno o del purgatorio.
2. Come altrove, il poeta fonde problemi scientifici
e questioni filosofiche o teologiche. Egli aveva già
toccato il problema di come le anime soffrano. Il
passo più significativo è Pg III, 31-39: «La virtù divina dispone i corpi simili al mio a soffrire tormenti,
caldi e geli, e non vuole che a noi sia svelato come
fa. Matto è chi spera che la nostra ragione possa
percorrere interamente la via che tiene [Dio, che è]
una sostanza in tre persone. O genti umane, accontentatevi di sapere che le cose stanno così, perché,
se aveste potuto veder tutto, non sarebbe stato necessario che Maria partorisse Cristo». Parla Virgilio
che, come simbolo della ragione, riconosce i limiti
della ragione stessa. In Pd XXXIII Dante ribadisce
più volte i limiti del linguaggio umano, che deriva
direttamente dalla ragione.
3. Virgilio cede la parola a Stazio. Il fatto ha una
duplice importanza. Sul piano narrativo evita lo
schema noioso e ripetitivo di Dante che domanda e
di Virgilio che risponde; e introduce una variazione.
Sul piano filosofico e teologico esso vuole indicare
la continuità fra la cultura classica (Virgilio) e la
cultura cristiana (Stazio si è convertito al cristianesimo). La valutazione delle azioni umane proviene
dall’Etica di Aristotele, che è letta attraverso Tommaso d’Aquino (1225-1274).
4. Le anime cantano esempi che sono opposti e controbilanciano il loro peccato di lussuria. «Non conosco alcun uomo» rimanda alle parole che nel Van-
Divina commedia. Purgatorio, a cura di P. Genesini 67
gelo Maria dice all’angelo che era venuto ad annunziarle che sarebbe divenuta madre di Dio (Lc 1, 26
sgg.). «In mezzo al bosco volle vivere Diana, e dal
bosco ella cacciò Elice che aveva sentito il veleno
[amoroso] di Venere» è un mito pagano preso da Ovidio, Metam., II, 401-530: Diana viveva nei boschi
insieme con le ninfe, lontana dagli uomini e da ogni
occasione di lussuria, e caccia la ninfa Elice che si
era lasciata sedurre da Giove, il quale poi la porta in
cielo e la trasforma nella costellazione dell’Orsa
Maggiore. Il primo esempio è tratto dal Vangelo, il
secondo dalla cultura pagana. Diana è paragonata
alla Vergine e proposta come esempio di castità. Il
poeta si dimostra coraggioso ma anche conseguente
con i presupposti: se la cultura pagana prepara la
cultura cristiana e se questa perfeziona quella, allora
Virgilio preannuncia l’avvento di Cristo e Diana vive lo stesso ideale di vita della Vergine Maria o di
Francesco d’Assisi. O Dio di somma clemenza è invece l’inno che ai tempi di Dante si cantava al mattutino del sabato. Per i lussuriosi esso invoca fiamme
che brucino i lombi e il fegato, sedi della sessualità
e delle passioni. Le anime rivolgono il pensiero ed il
canto a Dio, che potranno vedere solamente quando
hanno finito di espiare la loro pena in purgatorio.
5. Le teorie scientifiche e filosofiche, ma anche le
teorie politiche e teologiche di Dante non vanno lette nei termini se sono vere o false; e, stando allo sviluppo successivo della scienza, in genere si devono
considerare false. Questo è il positivismo superficiale ancora oggi molto diffuso tra i letterati, i quali
hanno una conoscenza insignificante o nulla della
scienza, della storia della scienza e della storiografia della scienza. Non vanno nemmeno lette in quel
modo, senz’altro più complesso, che è la contestualizzazione: questa è la scienza del tempo del poeta,
queste sono le teorie che allora erano ritenute scientifiche e che la scienza attuale ha dimostrato false.
5.1. Vanno lette ed apprezzate per l’approccio problematico al fatto o al fenomeno naturale, sociale
ecc., per la curiosità verso un fatto, per la capacità
di elaborare e d’immaginare soluzioni, teorie e collegamenti, per la capacità di vedere un problema
dove altri vede un semplice fatto. In proposito Galilei, Cartesio e Newton non hanno niente da insegnarci, che il Medio Evo non ci avesse già insegnato. Il Medio Evo ha saputo unire in una teoria scientifica e filosofica assai articolata l’intero universo,
non diversamente da come poi farà I. Newton con la
teoria della gravitazione universale (1687) ed A.
Einstein con la teoria della relatività generale
(1916). Gli influssi celesti, che discendono dai principi primi e invadono tutto l’universo, diventano la
forza che ogni corpo esercita nello spazio circostante
e sugli altri corpi – la forza di gravitazione universale –, di cui secoli dopo parla lo scienziato inglese.
5.2. E vanno soprattutto lette ed apprezzate come le
teorie che sono state elaborate per ultime, che costituiscono la scienza di frontiera e perciò sono le più
«vere». Il lettore, il critico, lo scienziato deve immergersi in esse ed eliminare i pregiudizi dovuti alle
sue conoscenze degli sviluppi successivi della scienza. E fare di esse lo strumento più penetrante per esaminare e per raccogliere in un’unica teoria le conoscenze fisiche di cui nel Medio Evo gli scienziati
e i filosofi erano in possesso. Il positivismo con il
suo culto ideologico (e acritico) della scienza dovrebbe essere messo da parte. Comte – non è abbastanza noto – voleva fare della scienza, anzi dei
dogmi della scienza quel che la Chiesa aveva fatto
nel Medio Evo con la teologia e con la religione: un
sistema teorico compatto, che proiettava la sua compattezza in ambito sociale ed evitava i conflitti
all’interno della società. Il motivo? Alle spalle aveva 25 anni di guerre (1789-1815). E consapevolmente egli prende come modello l’operato della
Chiesa, che ammirava.
5.3. Il cammino della scienza è poi tortuoso: la teoria eliocentrica era stata proposta nell’antichità da
Aristarco di Samo (310ca.-230ca. a.C.), ma era stata
respinta perché in contraddizione con l’esperienza:
la terra, se girava intorno al sole, doveva essere
sconvolta da venti; inoltre doveva scagliare gli oggetti nell’universo. Il che non succedeva.
5.4. In questo modo cogliamo aspetti che la scienza
successiva, presa da mania di verità e di potenza, ha
stupidamente lasciato cadere. Due esempi possono
chiarire la situazione: a) L’insistenza sui limiti della
ragione: oggi l’uomo si è messo ad adorare non più
Dio, ma l’onnipotenza della Ragione umana, ed ha
provocato danni enormi e irreparabili all’ambiente
fisico in cui vive. Non si può essere atei, se si crede
ancora in un dio, e per di più a un dio inferiore, la
ragione umana, che alberga nel piccolo cervello di
piccoli uomini, miopi ed egoisti. E b) L’insistenza
di vedere in modo organico la realtà, i problemi, le
teorie e le soluzioni: il cielo è collegato alla terra, la
terra al cielo; l’universo è ordinato e tende all’unità,
cioè a Dio; i collegamenti tra le varie parti dell’universo o della società sono profondi ma vanno individuati e vanno espressi anche se il linguaggio non ne
è capace e si deve ricorrere all’analogia o ai simboli. Insomma uno strumento, quando non è capace di
conquistare alla conoscenza altri territori, si conserva e si usa dentro i suoi limiti, e si passa ad un altro
strumento, capace di dare prova migliore.
La struttura del canto è semplice: 1) Dante chiede
a Virgilio: come le anime degli spiriti amanti possano dimagrire; 2) Virgilio invita Stazio a rispondere;
3) Stazio espone prima la teoria del concepimento:
il sangue maschile feconda quello femminile nella
vagina e dà origine all’anima vegetativa e sensitiva,
la quale poi riceve da Dio l’anima razionale; quindi
4) espone una teoria simile che riguarda la formazione del corpo umbratile: l’anima sùbito dopo la
morte va alle foci del Tevere o sulla riva dell’Acherónte; qui dà la forma che aveva in vita all’aria
circostante, ed è questo corpo umbratile che dimagrisce; 5) i tre poeti continuano il viaggio; 6) Dante
vede anime immerse nel fuoco, che cantano esempi
di castità. 
Divina commedia. Purgatorio, a cura di P. Genesini 68
Canto XXVI
Mentre che sì per l’orlo, uno innanzi altro,
ce n’andavamo, e spesso il buon maestro
diceami: “Guarda: giovi ch’io ti scaltro”;
1
feriami il sole in su l’omero destro,
che già, raggiando, tutto l’occidente
mutava in bianco aspetto di cilestro;
4
e io facea con l’ombra più rovente
parer la fiamma; e pur a tanto indizio
vidi molt’ombre, andando, poner mente.
7
Questa fu la cagion che diede inizio
loro a parlar di me; e cominciarsi
a dir: “Colui non par corpo fittizio”;
10
poi verso me, quanto potean farsi,
certi si fero, sempre con riguardo
di non uscir dove non fosser arsi.
13
“O tu che vai, non per esser più tardo,
ma forse reverente, a li altri dopo,
rispondi a me che ‘n sete e ‘n foco ardo.
16
Né solo a me la tua risposta è uopo;
ché tutti questi n’hanno maggior sete
che d’acqua fredda Indo o Etiopo.
19
Dinne com’è che fai di te parete
al sol, pur come tu non fossi ancora
di morte intrato dentro da la rete”.
22
Sì mi parlava un d’essi; e io mi fora
già manifesto, s’io non fossi atteso
ad altra novità ch’apparve allora;
25
ché per lo mezzo del cammino acceso
venne gente col viso incontro a questa,
la qual mi fece a rimirar sospeso.
28
Lì veggio d’ogne parte farsi presta
ciascun’ombra e basciarsi una con una
sanza restar, contente a brieve festa;
31
così per entro loro schiera bruna
s’ammusa l’una con l’altra formica,
forse a spiar lor via e lor fortuna.
34
Tosto che parton l’accoglienza amica,
prima che ‘l primo passo lì trascorra,
sopragridar ciascuna s’affatica:
37
la nova gente: “Soddoma e Gomorra”;
e l’altra: “Ne la vacca entra Pasife,
perché ‘l torello a sua lussuria corra”.
40
Poi, come grue ch’a le montagne Rife
volasser parte, e parte inver’ l’arene,
queste del gel, quelle del sole schife,
43
l’una gente sen va, l’altra sen vene;
e tornan, lagrimando, a’ primi canti
e al gridar che più lor si convene;
46
e raccostansi a me, come davanti,
essi medesmi che m’avean pregato,
attenti ad ascoltar ne’ lor sembianti.
49
Io, che due volte avea visto lor grato,
incominciai: “O anime sicure
d’aver, quando che sia, di pace stato,
52
non son rimase acerbe né mature
le membra mie di là, ma son qui meco
col sangue suo e con le sue giunture.
55
Quinci sù vo per non esser più cieco;
donna è di sopra che m’acquista grazia,
per che ‘l mortal per vostro mondo reco.
58
1. Mentre uno dopo l’altro ce ne andavamo lungo il
margine esterno e spesso il buon maestro mi diceva:
«Sta’ attento: ascolta il mio avvertimento»; 4. il sole mi feriva sull’omero destro e ormai con i raggi
del tramonto mutava in bianco tutto l’occidente, che
era di colore azzurrino. 7. Con l’ombra io facevo
apparire più rossa la sua luce. E vidi molte ombre
che, pur continuando a camminare, prestavano attenzione a un indizio così piccolo. 10. Questa fu la
causa che le spinse a parlar di me, e cominciarono a
dire: «Colui non pare un corpo fittizio». 13. Poi alcune si fecero verso di me, quanto più potevano avvicinarsi, stando sempre attente a non uscire dove
non erano arse dalle fiamme. 16. «O tu che vai dietro agli altri due, non per essere più lento, ma forse
per mostrarti riverente, rispondi a me che ardo nella
sete [di sapere chi sei] e nel fuoco. 19. La tua risposta non interessa soltanto a me, perché tutti questi
spiriti ne hanno una sete maggiore di quanto non ne
abbiano d’acqua fresca gli abitanti dell’India o
dell’Etiopia. 22. Dicci com’è che fai di te parete al
sole, proprio come se tu non fossi ancora entrato
dentro la rete della morte». 25. Così mi parlava uno
di essi. Io mi sarei sùbito manifestato, se non mi fossi rivolto ad un’altra novità, che apparve allora. 28.
Per il centro del cammino pieno di fiamme venne
una schiera di anime con il viso incontro a questa, la
quale mi fece tutto proteso a guardare con stupore.
31. Lì da ambedue le parti vedo le ombre farsi sollecite e baciarsi l’una con l’altra ma senza indugiare, tutte contente per il rapido saluto. 34. Allo stesso
modo dentro la loro fila scura le formiche si toccano
il muso l’una con l’altra, forse per scambiarsi notizie
sulla loro via e sulla loro fortuna [nella ricerca di
cibo]. 37. Non appena interrompono l’accoglienza
amichevole, prima di aver compiuto il primo passo
[che le allontani da] lì, ciascuna cerca di gridare più
forte dell’altra. 40. La nuova schiera grida: «Sodoma e Gomorra!»; e l’altra: «Nella vacca [di legno]
entra Pasife, affinché il torello corra ad appagare la
sua lussuria!». 43. Poi, come gru che volassero in
parte verso i monti Rifei e in parte verso i deserti
sabbiosi, queste per fuggire il gelo, quelle il sole,
46. una schiera si allontana [da noi], l’altra si avvicina. E, versando lacrime di espiazione, ritornano ai
primi canti (=l’inno O summae Deus clementiae) e
a gridare [gli esempi] che a loro più conviene (=si
adattano). 49. Si riaccostano a me, come in precedenza, quegli stessi che mi avevano pregato, mostrandosi nel loro aspetto attenti ad ascoltare. 52. Io,
che per due volte avevo visto ciò che gradivano, incominciai: «O anime sicure di raggiungere, quando
che sia, uno stato di pace, 55. le mie membra non
sono rimaste in età giovanile né in età matura di là
sulla terra, ma sono qui con me con il loro sangue e
con le loro giunture. 58. Ora vado su di qui per non
essere più cieco. In cielo è una donna (=Beatrice)
che mi acquista la grazia, in virtù della quale attraverso con il mio corpo mortale il vostro mondo. 
Divina commedia. Purgatorio, a cura di P. Genesini 69
Ma se la vostra maggior voglia sazia
tosto divegna, sì che ‘l ciel v’alberghi
ch’è pien d’amore e più ampio si spazia,
61
ditemi, acciò ch’ancor carte ne verghi,
chi siete voi, e chi è quella turba
che se ne va di retro a’ vostri terghi”.
64
Non altrimenti stupido si turba
lo montanaro, e rimirando ammuta,
quando rozzo e salvatico s’inurba,
67
che ciascun’ombra fece in sua paruta;
ma poi che furon di stupore scarche,
lo qual ne li alti cuor tosto s’attuta,
70
“Beato te, che de le nostre marche”,
ricominciò colei che pria m’inchiese,
“per morir meglio, esperienza imbarche!
73
La gente che non vien con noi, offese
di ciò per che già Cesar, triunfando,
“Regina” contra sé chiamar s’intese:
76
però si parton ‘Soddoma’ gridando,
rimproverando a sé, com’hai udito,
e aiutan l’arsura vergognando.
79
Nostro peccato fu ermafrodito;
ma perché non servammo umana legge,
seguendo come bestie l’appetito,
82
in obbrobrio di noi, per noi si legge,
quando partinci, il nome di colei
che s’imbestiò ne le ‘mbestiate schegge.
85
Or sai nostri atti e di che fummo rei:
se forse a nome vuo’ saper chi semo,
tempo non è di dire, e non saprei.
88
Farotti ben di me volere scemo:
son Guido Guinizzelli; e già mi purgo
per ben dolermi prima ch’a lo stremo”.
91
Quali ne la tristizia di Ligurgo
si fer due figli a riveder la madre,
tal mi fec’io, ma non a tanto insurgo,
94
quand’io odo nomar sé stesso il padre
mio e de li altri miei miglior che mai
rime d’amore usar dolci e leggiadre;
97
e sanza udire e dir pensoso andai
lunga fiata rimirando lui,
né, per lo foco, in là più m’appressai.
 100
Poi che di riguardar pasciuto fui,
tutto m’offersi pronto al suo servigio
con l’affermar che fa credere altrui.
 103
Ed elli a me: “Tu lasci tal vestigio,
per quel ch’i’ odo, in me, e tanto chiaro,
che Leté nol può tòrre né far bigio.
 106
Ma se le tue parole or ver giuraro,
dimmi che è cagion per che dimostri
nel dire e nel guardar d’avermi caro”.
 109
E io a lui: “Li dolci detti vostri,
che, quanto durerà l’uso moderno,
faranno cari ancora i loro incostri”.
 112
“O frate”, disse, “questi ch’io ti cerno
col dito”, e additò un spirto innanzi,
“fu miglior fabbro del parlar materno.
 115
Versi d’amore e prose di romanzi
soverchiò tutti; e lascia dir li stolti
che quel di Lemosì credon ch’avanzi.
 118
61. Ma, vi auguro che il vostro più grande desiderio
sia presto saziato, così che vi accolga il cielo che è
pieno d’amore ed occupa uno spazio più ampio
(=l’empìreo)!, 64. ditemi, affinché ne possa scrivere
ancora, chi siete voi e chi è quella turba che se ne va
dietro alle vostre spalle». 67. Il montanaro stupito si
turba e, guardandosi intorno, ammutolisce, quando
rozzo e selvatico entra per la prima volta in città;
70. non diversamente ciascun’ombra fece con il suo
aspetto. Ma, dopo che si furono liberate da ogni stupore, il quale nei cuori nobili presto si affievolisce,
73. «Beato te che, per morir meglio, imbarchi esperienza dalle nostre contrade!» riprese colei che poco
prima mi aveva posto la domanda. 76. «La schiera
di anime che non viene con noi, offese Dio facendo
ciò per cui già Cesare, durante il trionfo, sentì gridare “Regina!” contro di sé. 79. Perciò si allontanano
gridando “Sodoma” e rimproverandosi, come hai
udito, e aiutano l’efficacia della pena provando vergogna. 82. Il nostro peccato fu di essere ermafroditi.
Ma, poiché non osservammo la legge umana, seguendo come bestie l’appetito naturale, 85. in obbrobrio di noi, gridiamo, quando ci dividiamo, il
nome di colei (=Pasife) che si comportò da bestia
nel corpo in legno a forma di bestia. 88. Ora conosci
le nostre azioni e il peccato di cui fummo colpevoli.
Se forse per nome vuoi sapere chi siamo, non c’è
tempo per parlare, e non saprei [nemmeno parlare di
tutti]. 91. Ti dirò soltanto il mio nome: io sono Guido Guinizelli e già mi purgo in questo luogo, perché
mi sono pentito prima di giungere alla fine della vita.» 94. Quali nella tristezza (=dolore ed ira) di Licurgo si fecero i due figli nel rivedere la madre, tale
mi feci io. Ma non giungo a tanto, 97. quando io
odo dire il suo nome il padre mio e degli altri poeti
migliori di me, che scrissero rime d’amore dolci e
leggiadre. 100. Senza ascoltare e senza parlare continuai pensieroso la strada, guardandolo a lungo.
Ma, a causa del fuoco, non mi avvicinai di più. 103.
Dopo che mi fui saziato di guardarlo, mi offersi, tutto pronto al suo servizio, con le parole [del giuramento] che fanno credere alle promesse. 106. Ed egli a me: «Tu lasci una tale impronta, per quel che
io odo, in me, e tanto chiara, che il fiume Letè non
può toglierla né farla sbiadire. 109. Ma, se le tue parole hanno ora giurato il vero, dimmi qual è la causa
per la quale con le parole e con gli sguardi dimostri
di avermi caro». 112. Ed io a lui: «I vostri dolci versi, che, per tutto il tempo che durerà la poesia in
volgare, faranno ancora più graditi i fogli su cui sono scritti». 115. «O fratello» disse, «questi che ti
mostro con il dito» e indicò uno spirito davanti a lui
(=Arnaut Daniel), «fu il migliore artefice della lingua materna. 118. Superò tutti i poeti d’amore e gli
scrittori di romanzi; e lascia dire gli stolti, che credono che lo sopravanzi quello di Limoges (=Giraut
de Bornelh). 
Divina commedia. Purgatorio, a cura di P. Genesini 70
A voce più ch’al ver drizzan li volti,
e così ferman sua oppinione
prima ch’arte o ragion per lor s’ascolti.
121
Così fer molti antichi di Guittone,
di grido in grido pur lui dando pregio,
fin che l’ha vinto il ver con più persone.
124
Or se tu hai sì ampio privilegio,
che licito ti sia l’andare al chiostro
nel quale è Cristo abate del collegio,
127
falli per me un dir d’un paternostro,
quanto bisogna a noi di questo mondo,
dove poter peccar non è più nostro”.
130
Poi, forse per dar luogo altrui secondo
che presso avea, disparve per lo foco,
come per l’acqua il pesce andando al
fondo.
133
Io mi fei al mostrato innanzi un poco,
e dissi ch’al suo nome il mio disire
apparecchiava grazioso loco.
136
El cominciò liberamente a dire:
“Tan m’abellis vostre cortes deman,
qu’ieu no me puesc ni voill a vos cobrire.
139
Ieu sui Arnaut, que plor e vau cantan;
consiros vei la passada folor,
e vei jausen lo joi qu’esper denan.
142
Ara vos prec, per aquella valor
que vos guida al som de l’escalina,
sovenha vos a temps de ma dolor!”.
145
Poi s’ascose nel foco che li affina. 148
121. Essi rivolgono l’attenzione alla voce comune
più che al vero, e così formano la loro opinione prima di ascoltare l’arte o la ragione. 124. Così molti
antichi poeti fecero di Guittone, dando prestigio di
bocca in bocca soltanto a lui, finché il vero lo ha
vinto con [il giudizio di] più persone. 127. Ora, se tu
hai un privilegio così grande, che ti sia lecito andare
nel convento nel quale Cristo è l’abate del collegio
[dei beati], 130. recita per me un Padre nostro davanti a Lui, quanto serve a noi di questo mondo (=il
purgatorio), dove non possiamo più peccare.» 133.
Poi, forse per dare la parola ad un altro che aveva lì
vicino, scomparve in mezzo al fuoco, come scompare nell’acqua il pesce che va sul fondo. 136. Io mi
accostai un po’ all’ombra che Guido mi aveva mostrato e dissi che il mio desiderio preparava una gradita accoglienza al suo nome. 139. Egli cominciò liberamente a dire: «Tanto mi piace la vostra cortese
domanda, che io non posso né voglio celarmi a
voi. 142. Io sono Arnaut Daniel, che piango e vado
cantando [l’inno O summae Deus clementiae]; afflitto, vedo la passata follia e gioioso vedo davanti
a me la gioia, che spero. 145. Perciò vi prego, per
quel valore (=Dio) che vi guida al sommo della
scala [del purgatorio], ricordatevi a tempo [opportuno] (=sulla terra) del mio dolore (=le sofferenze del purgatorio)!». 148. Poi si nascose nel
fuoco che li purifica.
I personaggi
Sodoma e Gomorra sono due città della Palestina,
di cui parla la Bibbia, famose per la vita immorale
degli abitanti, dediti alla omosessualità, tanto che
sodomita diventa sinonimo di omosessuale. Sono
punite da Dio con una pioggia di fuoco e di zolfo
(Gn 18, 20 e 19 24-25). Il vizio peraltro non fu estirpato.
I monti Rifei erano collocati dagli antichi geografi
in una regione indeterminata e freddissima, situata
nella parte più settentrionale dell’emisfero artico.
C. Giulio Cesare (103-44 a.C.) durante il trionfo,
che ottiene al ritorno dalla campagna contro i figli
di Cn. Pompeo, è salutato con l’appellativo di regina di Bitinia, in riferimento ai rapporti omosessuali
che avrebbe avuto con Nicomede, il sovrano di quello Stato. In tale circostanza i soldati potevano rimproverare liberamente qualsiasi vizio al loro generale. La fonte di Dante è duplice: Svetonio, Caes. I,
49, 1-4; e Ugucione da Pisa, Magnae derivationes.
Ermafrodito, figlio di Ermes e di Afrodìde, si fonde
con la ninfa Salmace, formando con lei un corpo che
aveva i caratteri dei due sessi. La fonte di Dante è
Ovidio, Metam., IV, 288-388.
La regina Pasife secondo la mitologia s’innamora di
un toro e si congiunge con lui facendosi costruire da
Dedalo una vacca in legno, ricoperta con una pelle.
Dalla loro unione nasce il Minotauro, un uomo con
la testa di toro. La fonte di Dante è Ovidio, Metam.
VIII, 131-137.
Licurgo, re di Nemea, condanna a morte la schiava
Isifile, che aveva lasciato incustodito nel prato Ofelte, il figlio del sovrano, per guidare i greci alla fonte
Langia. Un serpente morde il bambino, che muore. I
figli della donna si gettano tra le schiere dei soldati,
per abbracciare la madre e sottrarla alla punizione.
La fonte di Dante è Stazio, Theb. V, 654-655, 663.
Guido di Guinizelli da Magnano (1230ca.-1276),
un giudice di Bologna, è l’iniziatore del Dolce stil
novo, secondo la definizione, postuma di 27 anni,
data da Dante a Bonagiunta Orbicciani (Pg XXIV,
52-54). Scrive la canzone-manifesto Al cor gentil
rempaira sempre amore (1274), dove sono esposte
le tesi della corrente: a) l’amore e il cuore gentile
s’identificano; b) la nobiltà non è nobiltà di sangue
che si eredita, ma gentilezza d’animo, che si conquista con i meriti personali; c) la donna è un angelo disceso dal cielo per portare l’uomo a Dio. La novità
della sua poesia consiste nella trattazione ossessiva
del tema amoroso e nell’esclusione di argomenti morali e politici, che caratterizzavano la Scuola toscana (Guittone d’Arezzo e Bonagiunta Orbicciani). Da
Bologna la corrente si sposta in Toscana, dove tra il
1282 e il 1295 raggiunge i migliori risultati con
Dante Alighieri, Guido Cavalcanti, Lapo Gianni,
Gianni Alfani e Cino da Pistoia.
Il fiume Letè scorre nel paradiso terrestre, in cima al
purgatorio (Pg XXVIII, 121-131). Esso cancella il
ricordo dei peccati. Invece l’Eunoè, l’altro fiume,
fissa nella memoria le buone azioni compiute.
Arnaut Daniel (1155ca.-1215ca.) nasce forse a
Ribera, in Dordogna, una regione della Francia meridionale. È il maggior esponente del trobar clus,
una concezione ermetica della poesia che si contrappone al trobar lieu, una poesia più facile e discorsiva. È amico personale di un altro trovatore, 
Divina commedia. Purgatorio, a cura di P. Genesini 71
Bertran de Born (1140ca.-1215), signore di Hautefort, in Guascogna. Vive per un certo periodo alla
corte di Riccardo cuor di Leone. Inventa la sestina,
una canzone di sei stanze, di sei versi endecasillabi
ciascuna, a cui si aggiunge la tornata di tre versi. Le
stanze non hanno rime, ma parole-rima, che ritornano in ordine diverso nelle varie stanze.
Giraut de Bornelh (1250ca.-1220ca.) nasce a Excideuil nel Périgord, che confina con il Limosino.
Scrive una quindicina di sirventesi d’ispirazione morale. I suoi contemporanei lo chiamano «il maestro
dei trovatori».
Commento
1. Le anime gridano «Sodoma e Gomorra» e «Pasife
entra nella vacca», per espiare la colpa che hanno
commesso sulla terra. Le parole adoperate acquistano concretezza fisica: riescono a dare l’idea tangibile del peccato commesso. Nel primo caso ciò è ottenuto dal raddoppiamento delle o seguìto dalla a in
ognuno dei due termini e dal fatto che i due raddoppiamenti si rafforzano a vicenda: «Sodoma e Gomorra». Nel secondo caso ciò è ottenuto dai suoni e
dai significati dei tre termini bisillabi (compreso il
primo, che ha la e finale semisorda): «Pàsif[e] éntra
nèlla vàcca». Le parole riproducono l’azione descritta: sono onomatopeiche del suono e dell’azione.
2. Il poeta ripete un duplice motivo, fin dagli inizi
ovvio, cioè l’ombra accanto a sé; e la richiesta di ricordare le anime al suo ritorno sulla terra. La ripetizione avviene costantemente con piccole o grandi
innovazioni. Si tratta di una delle infinite applicazioni del principio di variazione.
3. Pasife si congiunge con un animale, che aveva
trovato bello. Zeus si congiunge con infiniti esseri
viventi, animali, umani, semidivini e divini. Tutto
ciò va interpretato in due modi: a) la forza della vita
si esprime ed esplode in tutte le forme possibili, superando ogni ostacolo; b) questo vitalismo senza regole può sconvolgere sia chi professa la religione
pagana sia e ancor più chi, come Dante, professa la
religione cristiana. Esso però sconvolge soltanto
quando è umano uno dei due partner, altrimenti si
presenta positivamente come il vitalismo gioioso e
incontenibile della Natura. Nel mondo classico proprio questo vitalismo cieco e irrazionale della natura
sembra dominare l’uomo e minacciare la società costituita. Le tragedie di Sofocle (497-406 a.C.) imperniate su Edipo ne sono un esempio.
3.1. Il mondo greco però non è soltanto Sofocle. E
può essere interpretato anche in altro modo: esso è
pervaso dallo spirito apollineo e dallo spirito dionisiaco. Il primo si collega al dio Apollo e si realizza
nella razionalità, nella poesia, nell’equilibrio,
nell’armonia. Il secondo si collega al dio Dioniso e
si realizza nell’irruenza del piacere o dell’istinto e
nei baccanali.
4. C. Giulio Cesare è presentato concretamente, con
i suoi vizi e i suoi limiti umani. Anzi proprio i suoi
vizi fanno di lui un uomo reale e concreto e non una
semplice finzione letteraria, abbellita e idealizzata
senz’alcuna giustificazione narrativa. In Pd VI, 55-
72, invece è celebrato come il fondatore dell’Impero. Il poeta continua ad applicare il duplice o il
triplice punto di vista: per un verso Cesare ha avuto
dei vizi, per un altro è stato il fondatore dell’Impero.
Il male e il bene non sono chiaramente distinti come
il giorno e la notte. Sono mescolati tra loro. In questo modo il poeta non fa pratica di neutralità o di
mediazione tra due estremi o tra due opposti. Si limita a constatare che la realtà si presenta in questo
modo o in modo ancora più complesso. Peraltro sùbito dopo anch’egli deve scegliere, e sceglie: mettere G. Guinizelli o G. Cesare in purgatorio o in paradiso; Brunetto Latini o Bonconte da Montefeltro
all’inferno o in purgatorio. Ed agire in modo da suscitare curiosità e da essere interessante. Così decide
di collocare Cesare nel limbo, con gli altri spiriti
magni (If IV. 123). Una soluzione ragionevole. Sarebbe stato troppo banale scegliere soltanto i grandi
personaggi del passato e del presente e metterli arbitrariamente in uno dei tre regni dell’oltretomba.
5. Le anime si sono macchiate della colpa di essere
ermafroditi, cioè di aver avuto rapporti sia con uomini sia con donne. Si sono fatte dominare dai sensi,
come le bestie, gli animali senza razione, e ai sensi
hanno sottomesso la ragione (If V, 39). Di qui le grida contro la sodomia e contro il comportamento bestiale. Ora il fuoco le purifica. L’espiazione avviene
coralmente: un gruppo di anime grida «Sodoma e
Gomorra!», l’altro grida «Ne la vacca entra Pasife
Perché ‘l torello a sua lussuria corra », mentre si dirigono l’uno verso l’altro (vv. 25-43). In tutta l’opera il poeta dimentica un unico peccato: il comportamento lesbico. O il comportamento non costituiva peccato o le donne del suo tempo avevano rapporti soltanto con uomini (o non ne avevano affatto).
5.1.L’accusa di omosessualità ha la funzione di colpire gli interessati in ciò che hanno di più caro e di
più prezioso: in un’economia agricola sono i figli e
la capacità di mandare avanti la famiglia in tutte le
sue diramazioni. La forza e il prestigio sono legati al
fatto di essere paterfamilias. Insomma i valori professati sono la mascolinità, la virilità, la paternità,
sia naturale (il conte Ugolino da Montefeltro) sia
spirituale (Brunetto Latini). In questo contesto
l’omosessualità diventa inevitabilmente un non valore, un’onta, ed essere definiti omosessuali costituisce un’offesa gravissima.
6. Verso Guinizelli il poeta ha lo stesso atteggiamento di rispetto che aveva avuto verso Brunetto
Latini, che considera il maestro spirituale: cammina
con un atteggiamento di riguardo e di deferenza. Per
di più la pena è simile: Brunetto è ustionato dalle
fiamme che cadono dal cielo; Guido è immerso nel
fuoco. Ciò si presenta a due osservazioni: a) il poeta
è attento anche alla mimica dei personaggi reali e ai
personaggi del suo poema; e b) l’atteggiamento esprime in modo visibile i rapporti di gerarchia che
caratterizzano ogni società tradizionale, in cui soltanto la subordinazione ad un capo, il paterfamilias,
permette di vincere la lotta per la sopravvivenza
contro le forze della natura e le forze sociali ostili.
Oggi nelle società industrializzate avviene in genere
proprio l’opposto: la libera iniziativa e una riduzione quasi totale dell’autorità e della gerarchia sono i 
Divina commedia. Purgatorio, a cura di P. Genesini 72
perni che fanno muovere l’economia. Di conseguenza in un’economia tradizionale, quindi povera,
è importantissimo il sotto consumo, il risparmio, il
digiuno. In una economia ricca, industriale, è invece
di vitale importanza il consumo, il sovraconsumo, lo
spreco. Questo semplicissimo esempio mostra come i
problemi si possono porre in modo diverso ed anzi
opposto nel corso del tempo: ciò che prima era un
valore diventa poi un disvalore. Non ci sono quindi
verità assolute, valide una volta per tutte.
7. La mimica dei personaggi è una presenza costante
nella Divina commedia, da Farinata degli Uberti
che si alza in piedi mentre Cavalcante de’ Cavalcanti resta a ginocchioni (If X, 32-33 e 52-55) al
maestro Brunetto Latini che raggiunge volgarmente
di corsa la schiera dei suoi compagni (If XV, 121-
124), da Virgilio che prende in braccio Dante (If
XIX, 4-45, 127-132 e XXXIV, 70 e 87) al diavolo
pernacchione che «avea del cul fatto trombetta», per
dare il segnale della partenza (If XXI, 139), dal conte Ugolino della Gherardesca, che rode il cranio
dell’arcivescovo Ruggieri degli Ubaldini (If
XXXIII, 1-3), a Virgilio che ritualmente pulisce con
la rugiada il volto di Dante (Pg I, 94-98), da Belacqua, che, seduto con la testa fra le ginocchia, sembrava aver la pigrizia per sorella (Pg IV, 106-108),
ai giocatori della zara (Pg VI, 1-9). Sempre in Pg
VI, 58-63, si trova la potente descrizione di Sordello
da Goito: è seduto solo soletto e con lo sguardo segue i due poeti, si alza e abbraccia Virgilio, quando
sa che è suo conterraneo. In Pg XIII, 13-15, Virgilio
fa una abile piroetta sul piede destro, non ostante i
secoli sulle spalle...
8. Il poeta parla e definisce il Dolce stil novo non
con un poeta che appartiene alla corrente, ma con un
poeta avversario, Bonagiunta Orbicciani (Pg XXIV,
52-54). Questa è la soluzione più efficace sul piano
narrativo, poiché porta ad una definizione polemica
e per contrasto. Il discorso con Guinizelli, il padre
della corrente, esprime un’estrema deferenza: al poeta bolognese viene riconosciuta ancora un’effettiva
capacità poetica. È opportuno ricordare i tre motivi
che caratterizzano la corrente poetica: a) l’amore e
il cuore gentile s’identificano; b) la nobiltà non è
nobiltà di sangue che si eredita, è gentilezza d’animo che si conquista con le proprie capacità; e c) la
donna è un angelo disceso dal cielo, per portare
l’uomo a Dio. Delle tesi con cui Guinizelli dà inizio
alla corrente rimane ben poco: Dante insiste soltanto
sulla spontaneità dell’ispirazione poetica che caratterizza i poeti stilnovisti rispetto ai poeti della Scuola toscana. Da giovane si sentiva poeta e politico
emergente e si schiera con la borghesia rampante. A
quasi 30 anni di distanza è su posizioni completamente diverse. L’ottimismo nel futuro e nella nobiltà
d’animo non ci sono più. E il poeta si rifugia in purgatorio o in cielo e in discussioni dottrinarie. Ciò
non è tutto: egli esprime anche in un altro modo il
distacco dal passato: il giudizio sui poeti avversari è
cambiato...
9. A 27 anni circa di distanza il giudizio di Dante
sulla Scuola toscana capeggiata da Guittone d’Arezzo e da Bonagiunta Orbicciani, si è fatto più duro.
Prima aveva condannato il contenuto, ora condanna
anche la fattura dei versi. L’irrigidimento può essere
dovuto alla durezza dell’esilio o anche alla consapevolezza, ora ben più profonda, dell’effettiva superiorità del Dolce stil novo (ed ora soprattutto della Divina commedia) sulla produzione poetica toscana e
nazionale che aveva caratterizzato gli anni giovanili. Peraltro Dante valuta in modo positivo l’esperienza stilnovistica propria e altrui, ed usa in moltissimi canti temi e stilemi della giovinezza. Ma, a
quanto sembra, i poeti stilnovisti devono avere avuto
una amnesia, se non si sono preoccupati nemmeno di
definire ciò che caratterizzava il gruppo. Oltre a ciò
a parte Guinizelli, Dante e un po’ anche Guido Cavalcanti, gli altri poeti della corrente sono di assoluta modestia.
10. Il poeta fa parlare Arnaut Daniel nella sua lingua
materna: «Tan m’abellis vostre cortes deman...»
(vv. 140-147). Sono gli unici versi che scrive in
provenzale. Nel grande Arnaut Dante, che sta ponendo le basi ad una nuova lingua, s’identifica ed
esprime la sua valutazione calda e partecipe. Ancora
nel grande Arnaut il poeta, esiliato, s’identifica ed
esprime la sua nostalgia per la patria. Il motivo
dell’esilio viene ripreso e svolto definitivamente in
Pd XVII, quando il trisavolo Cacciaguida spiega al
poeta le profezie fattegli durante il viaggio e gli
preannunzia l’esilio. Peraltro nel purgatorio molte
anime sostengono che la nostra vera patria è il cielo,
dove esse sperano di giungere rapidamente e ancor
più rapidamente, se sono aiutate dalle preghiere dei
vivi (Pg XI, Oderisi da Gubbio; Pg XIII, Sapìa di
Siena). Patria e lingua natale quindi s’identificano.
10.1. La loquela materna messa in bocca ad Arnaut
ha però anche una particolare importanza da un punto di vista narrativo: un demonio grida un’invocazione incomprensibile (If VII); Farinata degli Uberti
si accorge che il poeta parla toscano (If X); Pier delle Vigne parla con il suo linguaggio arzigogolato e
forbito di cortigiano (If XV); i genitori imitano il
linguaggio semplice e sgrammaticato dei bambini,
per farsi capire, e ciò li diverte (Pg XI; Pd XV);
Cacciaguida parla un latino magniloquente nei momenti più intensi ed elevati (Pd XV). D’altra parte
l’attenzione verso la lingua non poteva non essere
presente in dosi massicce in tutta la Divina commedia.
11. Il canto rimanda al canto corrispondente dell’Inferno, in cui sono puniti gli omosessuali. Nell’abisso
il poeta incontra il maestro Brunetto Latini, che gli
indica i suoi compagni di pena: ecclesiastici e letterati grandi e di gran fama, che si son macchiati tutti
dello stesso vergognoso peccato (If XV). Eppure, a
parte il vizio, Brunetto era un bravo maestro, ed egli
ha ancora impressa nella memoria la cara e buona
immagine di lui, perché gli ha insegnato come
l’uomo si eterna con la fama qui su questa terra.
11.1. C’è forse una duplice differenza tra i peccatori
dell’inferno e quelli del purgatorio: i secondi sono
stati più previdenti, perché hanno commesso peccato
ma poi si sono salvati. Hanno voluto ampliare ed arricchire la loro esperienza praticando rapporti con 
Divina commedia. Purgatorio, a cura di P. Genesini 73
l’altro sesso ed anche con il loro sesso. Insomma sono stati più intelligenti.
12. Dante ha un’opinione lusinghiera dei poeti (degli intellettuali e degli ecclesiastici un po’ meno): li
mette quasi tutti in purgatorio. L’unica eccezione è
il poeta provenzale Bertand de Born (1140ca.-
1215), messo all’inferno (ottavo cerchio, nona bolgia) tra i seminatori di discordie. Costoro vanno in
giro portando il capo in mano come se fosse una lanterna.
13. La figura di Arnaut Daniel è tracciata in pochi
versi (vv. 139-149), come la figura dell’anonimo
fiorentino che si suicida nella sua casa (If XIII, 139-
151) o come quella della Pia de’ Tolomei (Pg V,
130-136). Anche in paradiso s’incontreranno vite
condensate in pochi versi.
14. Dante paragona le due schiere di anime che si
incontrano a due file di formiche (vv. 31-36). L’immagine naturalistica si inserisce nella lunga schiera
di immagini naturalistiche che arricchiscono il poema. Ad esempio le foglie autunnali che cadono a
cui sono paragonate le anime dei dannati che si precipitano ad oltrepassare l’Acherónte; le colombe a
cui sono paragonati i due amanti, Francesca e Paolo
(If V, 82-84). L’immagine delle formiche che si incontrano è particolarmente potente: il rituale dell’incontro è lungo e complesso e dà proprio l’idea di
una esplorazione reciproca attenta e minuziosa.
La struttura del canto è semplice: 1) una schiera
di anime (=i lussuriosi) si accorge che Dante è vivo;
una di esse chiede informazioni; ma 2) il poeta è distratto da un’altra schiera (=i sodomiti) che s’incontra con la prima, per farsi reciprocamente festa; poi
3) risponde all’anima della prima schiera dicendo
che non è ancora morto; 4) l’anima parla del peccato
delle due schiere, poi si presenta: è Guido Guinizelli; 5) Dante esprime la sua ammirazione verso l’iniziatore del Dolce stil novo; poi 6) Guinizelli ribadisce la superiorità di Arnaut Daniel su Giraut de
Bornelh e critica coloro che ritengono Guittone
d’Arezzo un grande poeta; infine 7) Dante si accosta
a Daniel, che si presenta usando la lingua materna.
Divina commedia. Purgatorio, a cura di P. Genesini 74
Canto XXVIII
Vago già di cercar dentro e dintorno
la divina foresta spessa e viva,
ch’a li occhi temperava il novo giorno,
1
sanza più aspettar, lasciai la riva,
prendendo la campagna lento lento
su per lo suol che d’ogne parte auliva.
4
Un’aura dolce, sanza mutamento
avere in sé, mi feria per la fronte
non di più colpo che soave vento;
7
per cui le fronde, tremolando, pronte
tutte quante piegavano a la parte
u’ la prim’ombra gitta il santo monte;
10
non però dal loro esser dritto sparte
tanto, che li augelletti per le cime
lasciasser d’operare ogne lor arte;
13
ma con piena letizia l’ore prime,
cantando, ricevieno intra le foglie,
che tenevan bordone a le sue rime,
16
tal qual di ramo in ramo si raccoglie
per la pineta in su ‘l lito di Chiassi,
quand’Eolo scilocco fuor discioglie.
19
Già m’avean trasportato i lenti passi
dentro a la selva antica tanto, ch’io
non potea rivedere ond’io mi ‘ntrassi;
22
ed ecco più andar mi tolse un rio,
che ‘nver’ sinistra con sue picciole onde
piegava l’erba che ‘n sua ripa uscìo.
25
Tutte l’acque che son di qua più monde,
parrieno avere in sé mistura alcuna,
verso di quella, che nulla nasconde,
28
avvegna che si mova bruna bruna
sotto l’ombra perpetua, che mai
raggiar non lascia sole ivi né luna.
31
Coi piè ristretti e con li occhi passai
di là dal fiumicello, per mirare
la gran variazion d’i freschi mai;
34
e là m’apparve, sì com’elli appare
subitamente cosa che disvia
per maraviglia tutto altro pensare,
37
una donna soletta che si gia
e cantando e scegliendo fior da fiore
ond’era pinta tutta la sua via.
40
“Deh, bella donna, che a’ raggi d’amore
ti scaldi, s’i’ vo’ credere a’ sembianti
che soglion esser testimon del core,
43
vegnati in voglia di trarreti avanti”,
diss’io a lei, “verso questa rivera,
tanto ch’io possa intender che tu canti.
46
Tu mi fai rimembrar dove e qual era
Proserpina nel tempo che perdette
la madre lei, ed ella primavera”.
49
Come si volge, con le piante strette
a terra e intra sé, donna che balli,
e piede innanzi piede a pena mette,
52
volsesi in su i vermigli e in su i gialli
fioretti verso me, non altrimenti
che vergine che li occhi onesti avvalli;
55
e fece i prieghi miei esser contenti,
sì appressando sé, che ‘l dolce suono
veniva a me co’ suoi intendimenti.
58
1. Ormai desideroso di esplorare l’interno ed i bordi
della divina foresta (=il paradiso terrestre) folta e
verdeggiante, che agli occhi attenuava la luce del
nuovo giorno, 4. senza più aspettare lasciai il margine [della foresta] e ritornai lentamente verso la
campagna [camminando] sopra un terreno che profumava da ogni parte. 7. Un’aria dolce, che non mutava [direzione né intensità], mi colpiva la fronte
con la forza di un vento soave. 10. A quella brezza
le fronde, tremolando, piegavano tutte quante insieme verso la parte in cui il santo monte getta la prima
ombra (=quella del mattino), 13. senza però allontanarsi dalla loro posizione diritta, tanto che gli uccellini sulle cime [degli alberi] fossero costretti ad interrompere la loro attività canora; 16. ma con piena
letizia, cantando, accoglievano le prime ore [del
giorno] tra le foglie, che stormendo facevano da accompagnamento ai loro canti, 19. proprio come nella pineta sul lido di Classe [i loro canti] si mescolano [con lo stormire] tra i rami, quando Eolo libera il
vento di scirocco. 22. I miei passi lenti mi avevano
già trasportato tanto dentro l’antica selva, che non
potevo più vedere da quale parte ero entrato. 25. Ed
ecco m’impedì di proseguire un ruscello, che, [scorrendo] verso sinistra, con le sue piccole onde piegava l’erba che cresceva sulle sue rive. 28. Tutti i corsi d’acqua che di qua [sulla terra] sono più limpidi,
parevano avere dentro di sé una qualche impurità rispetto a quello, che non nascondeva nulla [del suo
fondo], 31. sebbene scorra oscuro sotto l’ombra perenne [degli alberi], che non lascia mai passare un
raggio di sole né di luna. 34. Con i piedi mi fermai e
con gli occhi guardai di là dal fiumicello, per ammirare la grande varietà di rami fioriti. 37. E là mi apparve, così come appare all’improvviso una cosa che
per la meraviglia distoglie da ogni altro pensiero,
40. una donna tutta sola, che se ne andava cantando
e scegliendo fiori tra quelli che abbellivano tutto
quel luogo. 43. «Deh, o bella donna, che ti riscaldi
ai raggi dell’amore [divino], se devo credere alle
sembianze, che di solito sono lo specchio del cuore
(=i sentimenti), 46. ti prego di venire più avanti» io
le dissi, «verso questa riva, in modo che io possa intendere ciò che tu canti. 49. Tu mi fai ricordare
dov’era e qual era [l’aspetto di] Proserpina nel tempo in cui la madre perdette lei ed ella [perdette]
primavera (=i fiori che aveva in mano e la vita sulla
terra).» 52. Come una donna che balli si volge senza
staccare i piedi da terra e tenendoli stretti tra loro e
spinge appena un piede davanti all’altro, 55. così si
volse verso di me sopra i fiorellini vermigli e gialli,
non diversamente da una fanciulla che abbassi gli
occhi pudìchi. 58. E fece contente le mie preghiere,
avvicinandosi al fiume, tanto che il dolce suono [del
suo canto] giungeva fino a me con le sue parole. 
Divina commedia. Purgatorio, a cura di P. Genesini 75
Tosto che fu là dove l’erbe sono
bagnate già da l’onde del bel fiume,
di levar li occhi suoi mi fece dono.
61
Non credo che splendesse tanto lume
sotto le ciglia a Venere, trafitta
dal figlio fuor di tutto suo costume.
64
Ella ridea da l’altra riva dritta,
trattando più color con le sue mani,
che l’alta terra sanza seme gitta.
67
Tre passi ci facea il fiume lontani;
ma Elesponto, là ‘ve passò Serse,
ancora freno a tutti orgogli umani,
70
più odio da Leandro non sofferse
per mareggiare intra Sesto e Abido,
che quel da me perch’allor non s’aperse.
73
“Voi siete nuovi, e forse perch’io rido”,
cominciò ella, “in questo luogo eletto
a l’umana natura per suo nido,
76
maravigliando tienvi alcun sospetto;
ma luce rende il salmo Delectasti,
che puote disnebbiar vostro intelletto.
79
E tu che se’ dinanzi e mi pregasti,
dì s’altro vuoli udir; ch’i’ venni presta
ad ogne tua question tanto che basti”.
82
“L’acqua”, diss’io, “e ‘l suon de la foresta
impugnan dentro a me novella fede
di cosa ch’io udi’ contraria a questa”.
85
Ond’ella: “Io dicerò come procede
per sua cagion ciò ch’ammirar ti face,
e purgherò la nebbia che ti fiede.
88
Lo sommo Ben, che solo esso a sé piace,
fé l’uom buono e a bene, e questo loco
diede per arr’a lui d’etterna pace.
91
Per sua difalta qui dimorò poco;
per sua difalta in pianto e in affanno
cambiò onesto riso e dolce gioco.
94
Perché ‘l turbar che sotto da sé fanno
l’essalazion de l’acqua e de la terra,
che quanto posson dietro al calor vanno,
97
a l’uomo non facesse alcuna guerra,
questo monte salìo verso ‘l ciel tanto,
e libero n’è d’indi ove si serra.
100
Or perché in circuito tutto quanto
l’aere si volge con la prima volta,
se non li è rotto il cerchio d’alcun canto,
103
in questa altezza ch’è tutta disciolta
ne l’aere vivo, tal moto percuote,
e fa sonar la selva perch’è folta;
106
e la percossa pianta tanto puote,
che de la sua virtute l’aura impregna,
e quella poi, girando, intorno scuote;
109
e l’altra terra, secondo ch’è degna
per sé e per suo ciel, concepe e figlia
di diverse virtù diverse legna.
112
Non parrebbe di là poi maraviglia,
udito questo, quando alcuna pianta
sanza seme palese vi s’appiglia.
115
E saper dei che la campagna santa
dove tu se’, d’ogne semenza è piena,
e frutto ha in sé che di là non si schianta.
118
61. Non appena fu là dove le erbe sono bagnate dalle onde del bel fiume, mi fece dono di sollevare i
suoi occhi. 64. Non credo che risplendesse una luce
così viva negli occhi di Venere, quando fu trafitta
[con una freccia] dal figlio Cupìdo, fuori di ogni sua
consuetudine. 67. Ella mi sorrideva dritta sull’altra
riva, mentre con le sue mani intrecciava fiori colorati, che la montagna del purgatorio produce senza che
siano seminati. 70. Il fiume ci separava di soli tre
passi. Ma l’Ellesponto, là dove passò il re Serse, la
cui sconfitta dovrebbe ancora fare da freno all’orgoglio di tutti gli uomini, 73. non fu odiato da Leandro per le sue mareggiate tra Sesto e Abido, più di
quanto quel fiume da me, perché allora non si aprì
[per farmi passare]. 76. «Voi siete nuovi [del luogo]
e forse perché io qui sorrido» ella cominciò, «in
questo luogo scelto [da Dio] come sede naturale degli uomini, 79. provate meraviglia e insieme siete
presi dal dubbio. Ma v’illumina il salmo Poiché, o
Signore, mi hai rallegrato, che può togliere ogni incertezza al vostro intelletto. 82. E tu, che sei davanti
[agli altri] e che mi pregasti, di’ se vuoi udire qualcos’altro, perché son venuta per rispondere ad ogni
tua domanda, tanto che basti [a soddisfarti].» 85.
«L’acqua» io dissi, «e i suoni della foresta contrastano dentro di me con la convinzione, che mi ero
da poco fatta, riguardo ad un’affermazione che io
udii [e che è] contraria a quel [che vedo].» 88. Perciò ella: «Io ti dirò da quale causa procede ciò che
provoca in te meraviglia e toglierò la nebbia che ti
offende. 91. Il sommo Bene [=Dio], che soltanto in
se stesso trova compiacimento, fece l’uomo buono e
[incline] al bene, e diede a lui questo luogo come
caparra della pace eterna (=la felicità del paradiso).
94. Per sua colpa qui dimorò poco; per sua colpa in
pianto e in affanno cambiò gli onesti svaghi e i piacevoli divertimenti. 97. Affinché le perturbazioni,
che sotto [questo monte] sono prodotte dalle esalazioni dell’acqua e della terra, che per quanto possono vanno dietro al calore [del sole], 100. non recassero alcun disagio all’uomo, questo monte s’innalzò
tanto verso il cielo ed è libero [dalle perturbazioni a
partire] dal luogo in cui si chiude [la porta del purgatorio fin quassù]. 103. Ora, poiché tutta l’atmosfera gira con moto circolare insieme con la prima
sfera (=il cielo della Luna), se tale movimento non
le viene interrotto da qualche parte, 106. tale moto
colpisce la cima della montagna, che è tutta immersa nell’aria pura, e fa risuonare la selva perché è folta [di piante]. 109. E le piante colpite [dal vento]
hanno tanto potere, che impregnano l’aria con la loro virtù vegetativa, che poi l’aria, girando, scuote da
sé [e fa cadere] su tutta la terra. 112. L’altro emisfero, secondo che lo rendono adatto le caratteristiche
del suolo e gli influssi della costellazione [sotto cui
si trova], concepisce e fa nascere dalle diverse virtù
(=semi) le diverse piante. 115. Dopo questa spiegazione di là [sulla terra] non dovrebbe più destare alcuna meraviglia, quando qualche pianta germoglia
senza un seme visibile.118. Devi anche sapere che
questa santa campagna, dove ti trovi, è piena dei
semi di ogni pianta e produce il frutto [della felicità]
che non si coglie di là [sulla terra]. 
Divina commedia. Purgatorio, a cura di P. Genesini 76
L’acqua che vedi non surge di vena
che ristori vapor che gel converta,
come fiume ch’acquista e perde lena;
121
ma esce di fontana salda e certa,
che tanto dal voler di Dio riprende,
quant’ella versa da due parti aperta.
124
Da questa parte con virtù discende
che toglie altrui memoria del peccato;
da l’altra d’ogne ben fatto la rende.
127
Quinci Letè; così da l’altro lato
Eunoè si chiama, e non adopra
se quinci e quindi pria non è gustato:
130
a tutti altri sapori esto è di sopra.
E avvegna ch’assai possa esser sazia
la sete tua perch’io più non ti scuopra,
133
darotti un corollario ancor per grazia;
né credo che ‘l mio dir ti sia men caro,
se oltre promession teco si spazia.
136
Quelli ch’anticamente poetaro
l’età de l’oro e suo stato felice,
forse in Parnaso esto loco sognaro.
139
Qui fu innocente l’umana radice;
qui primavera sempre e ogne frutto;
nettare è questo di che ciascun dice”.
142
Io mi rivolsi ‘n dietro allora tutto
a’ miei poeti, e vidi che con riso
udito avean l’ultimo costrutto;
145
poi a la bella donna torna’ il viso. 148
121. L’acqua [del fiume] che vedi non proviene da
una vena alimentata dal vapore che il freddo converte [in pioggia], come i vostri fiumi, che ora sono
in piena, ora in magra, 124. ma fuoriesce da una
fontana stabile e sicura, che soltanto dalla volontà di
Dio prende quanto essa versa in due direzioni diverse. 127. Da questa parte discende [l’acqua] che
ha la virtù di togliere il ricordo del peccato;
dall’altra [quella che] fa ritornare il ricordo delle
buone azioni. 130. Da questo lato [il corso d’acqua]
si chiama Letè; dall’altro si chiama Eunoè. Essa non
produce alcun effetto se prima non si gusta di qua
[nel Letè] e poi di là [nell’Eunoè]: 33. il suo sapore
supera tutti gli altri. E, benché la tua sete [di sapere]
possa essere abbastanza sazia che io più non debba
rivelarti altro, 136. per mia grazia ti darò ancora un
corollario. Né credo che le mie parole ti siano meno
gradite, se vanno oltre la mia promessa. 139. I poeti
che anticamente cantarono l’età dell’oro e il suo stato felice, forse con la poesia immaginarono questo
luogo. 142. Qui vissero innocenti i progenitori
dell’umanità; qui è sempre primavera e [matura
spontaneamente] ogni frutto. Nettare è quest’acqua
di cui parlarono tutti i poeti». 145. Allora mi rivolsi
indietro con tutta la persona verso i miei due poeti
(=Virgilio e Stazio), e vidi che con un sorriso avevano ascoltato l’ultima parte del discorso. 148. Poi
ritornai a guardare la bella donna.
I personaggi
Matelda è la donna misteriosa ed enigmatica, che il
poeta incontra nel paradiso terrestre. Indica forse la
condizione umana nel paradiso terrestre prima del
peccato originale commesso da Adamo ed Eva, i
progenitori dell’umanità. Compare in Pg XXVIII, 37
sgg., ma il nome è pronunciato da Beatrice soltanto
in Pg XXXIII, 119. Il poeta la incontra mentre sta
raccogliendo fiori vicino al fiume Letè; e si stacca
da lei dopo che, su invito di Beatrice, lei lo ha fatto
immergere prima nelle acque del Letè, che rimuovono il ricordo del peccato, poi nelle acque
dell’Eunoè, che fanno ricordare le buone azioni
compiute. Ha il compito di preparare l’incontro del
poeta con Beatrice, che compare soltanto in Pg
XXX, 28-33.
Publio Papinio Stazio (Napoli 45-94 d.C.) è uno dei
maggiori poeti latini. Scrive la Tebaide, che pubblica nel 92 dopo venti anni di lavoro e che dedica
all’imperatore Domiziano. Inizia l’Achilleide, ma la
morte lo coglie. Dante lo confonde con un altro personaggio, Lucio Stazio Ursolo, che nasce a Tolosa
nel 58 d.C., un errore molto diffuso nel Medio Evo.
Il poeta lo incontra nella quinta cornice, dove sono
puniti gli avari e i prodighi e dove ha espiato la sua
avarizia (Pg XXI), e lo lascia nel paradiso terreste
(Pg XXXIII).
Il Letè (con l’accento alla greca sull’ultima sillaba)
è un nome greco e significa oblìo. Secondo la mitologia classica il Letè era un fiume infernale, nel quale le anime si tuffavano per dimenticare il ricordo
delle colpe commesse. Le sue acque fanno dimenticare le cattive azioni, cioè – in ambito cristiano – i
peccati compiuti.
Eunoè (da , bene + ó, mente, intelletto,
pensiero) in greco significa mente (o memoria) che
ricorda il bene. Le sue acque fanno ricordare le
buone azioni compiute. È un’invenzione di Dante,
che si adatta bene alla visione cristiana dell’al di là.
Proserpina (la greca Persefone), figlia di Giove e di
Cerere, sta raccogliendo fiori nella pianura di Enna,
in Sicilia, quando sopraggiunge Plutone, che la rapisce, per farne la regina degli inferi. La madre piange
la perdita della figlia e si rivolge a Giove, che si
commuove, ma che non può interferire con la volontà di Plutone. Si giunge perciò a un compromesso: sei mesi all’inferno (inverno e primavera) e
poi sei mesi sulla terra (estate e autunno). La fonte
di Dante è Ovidio, Metam. V, 397 sgg.
Venere (la greca Afrodìte) è la dea latina della bellezza, della fecondità e dell’amore. Il figlio Cupìdo
la punge inavvertitamente con una delle sue frecce.
Ella s’innamora di Adone, sfolgorando più che mai.
La fonte di Dante è Ovidio, Metam. X, 525-532.
Serse, figlio di Dario e re dei persiani dal 486 al
465 a.C., nel 480 varca l’Ellesponto con un grande
esercito, per conquistare la Grecia. È sconfitto nella
battaglia navale di Salamina e ritorna indietro su
una piccola barca.
Leandro, un giovane greco di Abido (Asia Minore),
passava ogni notte a nuoto l’Ellesponto per incontrare Ero, che abitava a Sesto (Tracia), sulla sponda
opposta. Per orientarlo, la ragazza accendeva una
fiaccola. Una notte la fiaccola si spegne ed il giovane muore fra le onde. La fonte di Dante è Ovidio,
Eroidi, XVII, 139 sgg.
Parnaso è il luogo della Grecia in cui vivono le muse, protettrici delle arti.
Divina commedia. Purgatorio, a cura di P. Genesini 77
Commento
1. Il canto è molto complesso: a) Dante vuole esplorare da solo la foresta viva; b) di là da un piccolo ruscello vede una donna che canta mentre raccoglie
fiori; c) la invita ad avvicinarsi e le chiede la causa
di quella brezza; d) ella risponde che è provocata
dal movimento dell’atmosfera intorno alla terra e
aggiunge che tale movimento disperde anche i semi
delle piante di quel luogo su tutta la terra; poi e)
parla del fiumicello che il poeta ha davanti a sé; infine f) il poeta si volta per guardare Virgilio e Stazio.
2. Dante si è separato da Virgilio e Stazio e procede
da solo per esplorare la foresta viva. Il luogo rimanda alla selva oscura in cui il poeta si era perso agli
inizi del viaggio. Dalla selva oscura si preparava a
scendere nell’inferno, qui si prepara a salire al paradiso. La foresta viva però lo rimanda inevitabilmente al tempo prima della storia, quando i progenitori
dell’umanità, appena creati, vivevano immortali e
felici in quel luogo.
3. Matelda è la figura più misteriosa della Divina
commedia. I commentatori hanno dato il meglio di
se stessi per carpirne il significato. Essa è forse la
custode permanente del paradiso terrestre o la custode recente o è legata all’arrivo di Dante. Ma potrebbe essere anche un personaggio storico come
Matilde di Canossa (1046-1115) o Matilde di Hackeborn o Matilde di Magdeburgo, di poco posteriori. O è la Filosofia o è la Primavera. O significa mathesim laudans, cioè colei che loda la divinazione
(o la scienza di Dio) o significa qualcos’altro che
sfugge. O è la Grazia o è Astrea, la giustizia perduta. O è la condizione umana prima del peccato. O la
perfezione della vita attiva. I commentatori non perdono il vizio di guardare il passato (i materiali adoperati dal poeta), quando si doveva guardare il presente (come sono stati riplasmati i materiali) o il futuro (la funzione della donna nell’economia del canto, dei canti in cui appare e dell’opera). In ogni caso
Matelda, cioè Matilde, è lectio facilior, che Dante
non avrebbe immaginato nemmeno nei primi canti
dell’Inferno, dove anzi c’è l’enigma di «colui Che
fece per viltade il gran rifiuto» (If III, 59-60), ripetuto nell’anonimo fiorentino (If XIV, 139-151), per
non parlare del verso ambiguo messo in bocca al
conte Ugolino della Gherardesca: «Poscia, più che
‘l dolor, poté ‘l digiuno» (If XXXIII, 75). Ed ora il
poeta è nel pieno delle sue capacità espressive e ne è
consapevole. Essi sono almeno d’accordo sul fatto
che prepara la comparsa di Beatrice. Conviene fare
alcune considerazioni.
3.1. Nell’insieme i canti dal XXVIII al XXXIII risultano assai complessi e movimentati: Dante e Virgilio, a cui si è aggiunto Stazio, incontrano Matelda
(di cui non è fatto il nome). Poi incontrano Beatrice
sul carro trionfale, che rimprovera aspramente il poeta. Intanto Virgilio scompare in sordina. Quindi Beatrice invita Matelda a far immergere il poeta nelle
acque purificatrici del fiume Letè e dell’Eunoè. Così è pronto a salire alle stelle.
3.2. Motivi narrativi spingono a costruire una figura
che preceda ed anticipi l’incontro tanto atteso con
Beatrice. Serve una figura che appaia all’improvviso, a sorpresa: una figura che non fosse mai stata
anticipata nei canti precedenti, mentre di tanto in
tanto veniva ricordata Beatrice. Essa quindi svolge
questa funzione di sorpresa, poi svolge la funzione
di anticipare Beatrice, perché, pensando a lei, il lettore pensa a Beatrice. E poi il lettore ha la sorpresa,
attesissima, d’incontrare Beatrice. La sorpresa però
è duplice: l’incontro con Beatrice che è sul carro
trionfale; e gli aspri rimproveri che la donna rivolge
al poeta. Ma c’è anche una terza sorpresa: il contrasto tra le due donne. Il contrasto è duplice: Matelda
è semplice (o appiedata), dolce, sorridente (o disponibile); Beatrice è sul carro trionfale, è aspra, e travolge il poeta con una valanga di rimproveri. Le due
donne poi non stanno in un rapporto di parità: Beatrice, la fede e la teologia, prega Matelda di far fare
al poeta le due immersioni purificatrici nelle acque
dei due fiumi. E Matelda esegue. Beatrice pertanto
è in qualche modo superiore a Matelda. Ma ciò era
assolutamente prevedibile. E tuttavia Matelda vive
in un suo mondo autonomo.
3.3. Ma questo è soltanto l’impianto narrativo, che
fa da supporto alla figura e alla funzione che Matelda svolge nei sei canti in cui compare. Nella risposta
che dà a Dante circa l’origine della brezza, la donna
insiste tre volte sul fatto che il paradiso terrestre è
stato dato da Dio agli uomini, che essi lo persero e
che forse fu cantato dai poeti come l’età dell’oro.
Insomma la donna si trova tra Virgilio, la ragione
che se ne va, e Beatrice, la fede e la teologia che
sopraggiunge. Essa però non appartiene né al mondo
della ragione, né a quello della fede, né a quello
della ragione-fede o della ragione-rivelazione, cioè
non appartiene al mondo della teologia razionale.
Può appartenere soltanto al mondo precedente la
fede e la teologia (il mondo aperto dalla morte di
Cristo, il mondo della salvezza), precedente la ragione (il mondo classico). Essa appartiene al mondo
che viene prima della storia, al mondo incantato e
senza peccato del paradiso terrestre. Quel mondo
però non è perduto per sempre: sparge i semi che fecondano continuamente la terra. E fa immergere il
poeta nei due fiumi per renderlo degno di quel mondo e per prepararlo a salire alle stelle. È la guardiana dell’eden, come Catone è guardiano del purgatorio, come la porta e poi Minosse sono i guardiani
dell’inferno. Il fiume impedisce a Dante di raggiungerla: non è ancora pronto a farlo. Deve prima fare
le purificazioni rituali. Essa rimanda a Catone e
quindi al limbo, immediatamente legati al tempo
che va tra la cacciata dal paradiso terrestre e la venuta di Cristo a salvare gli uomini. Come guardiana
del paradiso terrestre accoglie il poeta, lo purifica e
lo accompagna all’incontro con Beatrice, perché il
viaggio deve ancora proseguire ed è ancora lungo,
prima di arrivare a destinazione. Lei non può fare
nient’altro, perché non può entrare nella storia. Ma
intanto ha fatto molto: ha alleggerito il poeta dal
fardello delle colpe e ha consolidato in lui il ricordo
delle buone azioni. Il ricordo delle buone azioni serve per riconquistare lentamente quanto l’uomo ha
perduto con il peccato che lo ha precipitato nella 
Divina commedia. Purgatorio, a cura di P. Genesini 78
storia, nel dolore, nella sofferenza e nella morte. Ma
esso è un segno indelebile della colpa commessa e
dell’entrata dell’uomo nella storia. Matelda e il paradiso perduto non possono più ritornare. L’uomo
può soltanto proseguire e ritornare a Dio per
un’altra via, molto più scoscesa e drammatica, costellata da continue cadute.
3.4. Matelda è innamorata. Dante se ne accorge e lo
nota (vv. 43-45). Gli esempi lo sottolineano: Venere
e Leandro (vv. 64-75). Tuttavia l’amore non è sensibile né peccaminoso, non è però nemmeno l’amore
spirituale, quello ad esempio del poeta verso Beatrice. È l’amore che i primi uomini provarono finché
rimasero nel paradiso terrestre. Per spiegare il suo
sorriso, la donna rimanda al salmo 91, 5 della Vulgata: O Signore, mi hai rallegrato. Il salmo, che fa
riferimento alla condizione umana nel paradiso terrestre, dice: Poiché, o Signore, mi hai rallegrato
nelle tue azioni, io esulterò nelle opere delle tue
mani. Quanto sono grandi le tue opere, o Signore!
3.5. La figura di Matelda riprende la pastorella, un
genere poetico minore, presente già nella lirica provenzale, che cantava la pastorella,: il poeta incontrava una pastorella in un bosco, la corteggiava, la
ragazza prima lo respingeva (se la vedessero con uno
sconosciuto, suo padre, sua madre o i suoi fratelli la
rimprovererebbero aspramente), poi lo invitava ad
andare a chiederla in sposa alla sua famiglia. Tutto
questo senza troppa convinzione. Infine cedeva. Il
poeta non perdeva tempo nemmeno a chiederle il
nome, né la ragazza a dirglielo. Dante riprende il
motivo del nome non detto (con una variazione: il
nome è soltanto rimandato). Per il resto muta radicalmente il significato del motivo inserendolo in un
contesto diverso. Non più l’amore profano, ma neanche l’amore sacro... In proposito uno dei testi più
famosi è scritto da Guido Cavalcanti: In un boschetto trova’ pasturella. Ma, diversamente dal solito, è
la ragazza che prende l’iniziativa nei confronti del
poeta...
4. Matelda rimanda a un canto lontano, a If XIV, il
canto del gran veglio di Creta, che indica le quattro
età dell’uomo e che presenta una storia umana come
un processo di decadenza dall’età dell’oro all’età
del ferro all’età presente. Il gran veglio rappresenta
la storia da un punto di vista esterno alla storia: gli
uomini devono sapere che vivono immersi in un
fiume che si degrada costantemente da un’epoca
all’altra ed esse non possono fare nulla per uscire da
questa situazione. I collegamenti tra canto e canto
sono una prassi costante dell’autore. E il lettore deve tenerne conto e farli anche lui.
5.1. Ma rimanda anche ad altri due personaggi solitari: Catone di Utica (Pg I), l’austero guardiano del
purgatorio, e Sordello da Goito (Pg VI), che standosene seduto segue con gli occhi i passi di Dante e di
Virgilio.
5. Il paradiso terrestre continua a svolgere un’azione
fecondatrice: la brezza trasporta per tutta la terra i
semi della foresta viva. Da sola la terra diventerebbe inevitabilmente arida. Ma la fecondazione continua, che sottolinea il vitalismo della natura, indica
anche che Dio con la grazia tiene costantemente in
vita gli uomini, che altrimenti si lascerebbero irretire dal peccato.
6. Il ruscello si chiama Letè e ha origine da una roccia che scaturisce acqua per volontà di Dio. si divide in due rivi, l’altro si chiama Eunoè. I due fiumi
hanno un potere diverso: il primo fa dimenticare le
colpe commesse, il secondo fa ricordare le buone
azioni. E il poeta deve immergersi nelle acque di
ambedue, deve purificarsi, per continuare il viaggio
in cielo. Egli deve riacquistare l’innocenza che avevano i primi uomini nel paradiso terrestre. Ora tale
innocenza si può acquistare soltanto indirettamente,
con il rito dell’immersione. Il Letè si sprofonda poi
sino a giungere ad alimentare il lago gelato di Cocìto, al centro della terra. Ciò vuol dire che il paradiso terrestre da una parte spinge a ricordare il cielo,
dall’altra indica il rischio della colpa, che porta alla
perdizione nell’inferno.
7. Il re persiano Serse, il giovane Leandro, un cenno
all’apertura delle acque del Mar Rosso davanti agli
ebrei: il poeta fa tre paragoni, saccheggiando la mitologia, la storia e la Bibbia. Una pratica consueta.
8. I due fiumi svolgono un’azione coordinata: il
primo fa dimenticare le colpe commesse, il secondo
fa ricordare le buone azioni compiute. Da soli non
hanno alcun effetto benefico. L’uomo può avere
buona volontà e buona disposizione, ma senza la
grazia non può salvarsi. Servono l’una e l’altra. Il
poeta insegna anche la strategia militare delle azioni
coordinate.
9. Dante continua le variazioni sul nome detto, non
detto ecc.: in questo canto non dice il nome della
donna, lo farà dire in séguito da Beatrice (Pd
XXXIII, 119), che pronuncerà anche il suo per la
prima volta nel poema (Pd XXX, 55). Il nome è soltanto rimandato.
10. Finalmente il lettore vede il purgatorio che aveva in precedenza intravisto, quando Ulisse e i suoi
compagni arrivano in vista della montagna, da cui
sorge un fulmine che affonda la nave. Anzi ora egli
con Dante e i suoi compagni è giunto sino sulla cima
del paradiso terrestre. Il poeta aveva già fatto in precedenza un riferimento a quel «lito diserto Che mai
non vide navicar sue acque» (Pg I, 130-131). Il rimando serve per accendere nella memoria del lettore la scintilla del ricordo. Basta un cenno ed il lettore si attiva.
11. Il canto è dominato da Dante e soprattutto da
Matelda. Ma il poeta non dimentica gli altri due
personaggi, Virgilio e Stazio, a cui si volge e che
vede sorridere. Egli li aveva lasciati per procedere
da solo all’esplorazione della foresta viva, ed essi
avevano avuto un momento per parlare tra loro. Un
altro veloce intervento è quello di Virgilio nell’episodio di Brunetto Latini (If XV, 97-99). Insomma
anche a grande distanza Dante usa soluzione uguali
o equivalenti o simili, sulle quali imprime il suo sigillo. Ora però ha una capacità espressiva e di immaginazione più sciolta e più efficace
La struttura del canto è semplice: 1) Dante desidera esplorare il paradiso terrestre, quando 2) oltre
un fiume vede una donna, che sta raccogliendo fiori; 
Divina commedia. Purgatorio, a cura di P. Genesini 79
3) la prega di avvicinarsi, la donna si avvicina sorridendo; 4) Dante le chiede come mai nel paradiso
terrestre c’è quella brezza; 5) ella dà la risposta e
aggiunge che grazie al movimento dell’atmosfera i
semi delle piante di quel luogo sono dispersi su tutta
la terra; 6) il fiumicello che il poeta ha davanti si divide in due corsi: l’acqua del Letè fa dimenticare la
colpa dei peccati; quella dell’Eunoè fa ricordare le
buone azioni; quindi 7) Dante si volta per guardare
Virgilio e Stazio, poi ritorna a guardare la donna.
Divina commedia. Purgatorio, a cura di P. Genesini 80
Canto XXX
Quando il settentrion del primo cielo,
che né occaso mai seppe né orto
né d’altra nebbia che di colpa velo,
1
e che faceva lì ciascun accorto
di suo dover, come ‘l più basso face
qual temon gira per venire a porto,
4
fermo s’affisse: la gente verace,
venuta prima tra ‘l grifone ed esso,
al carro volse sé come a sua pace;
7
e un di loro, quasi da ciel messo,
‘Veni, sponsa, de Libano’ cantando
gridò tre volte, e tutti li altri appresso.
10
Quali i beati al novissimo bando
surgeran presti ognun di sua caverna,
la revestita voce alleluiando,
13
cotali in su la divina basterna
si levar cento, ad vocem tanti senis,
ministri e messaggier di vita etterna.
16
Tutti dicean: ‘Benedictus qui venis!’,
e fior gittando e di sopra e dintorno,
‘Manibus, oh, date lilia plenis!’.
19
Io vidi già nel cominciar del giorno
la parte oriental tutta rosata,
e l’altro ciel di bel sereno addorno;
22
e la faccia del sol nascere ombrata,
sì che per temperanza di vapori
l’occhio la sostenea lunga fiata:
25
così dentro una nuvola di fiori
che da le mani angeliche saliva
e ricadeva in giù dentro e di fori,
28
sovra candido vel cinta d’uliva
donna m’apparve, sotto verde manto
vestita di color di fiamma viva.
31
E lo spirito mio, che già cotanto
tempo era stato ch’a la sua presenza
non era di stupor, tremando, affranto,
34
sanza de li occhi aver più conoscenza,
per occulta virtù che da lei mosse,
d’antico amor sentì la gran potenza.
37
Tosto che ne la vista mi percosse
l’alta virtù che già m’avea trafitto
prima ch’io fuor di puerizia fosse,
40
volsimi a la sinistra col respitto
col quale il fantolin corre a la mamma
quando ha paura o quando elli è afflitto,
43
per dicere a Virgilio: ‘Men che dramma
di sangue m’è rimaso che non tremi:
conosco i segni de l’antica fiamma’.
46
Ma Virgilio n’avea lasciati scemi
di sé, Virgilio dolcissimo patre,
Virgilio a cui per mia salute die’mi;
49
né quantunque perdeo l’antica matre,
valse a le guance nette di rugiada,
che, lagrimando, non tornasser atre.
52
“Dante, perché Virgilio se ne vada,
non pianger anco, non pianger ancora;
ché pianger ti conven per altra spada”.
55
Quasi ammiraglio che in poppa e in prora
viene a veder la gente che ministra
per li altri legni, e a ben far l’incora;
58
1. Quando le sette stelle del primo cielo (=l’empìreo) (=i sette candelabri della processione, paragonati all’Orsa Maggiore), che non conobbero mai né
tramonto né alba né altra nebbia, se non il velo della
colpa, 4. e che lì (=nel paradiso terrestre) insegnano
a ciascuno la via che deve [seguire], come le sette
stelle più basse (=l’Orsa Minore) insegnano [la via]
a colui che gira il timone per venire al porto, 7. si
fermarono, la gente verace (=i 24 anziani), venuta
prima tra il grifone e le sette stelle (=i sette candelabri), si volse al carro come al fine dei suoi desideri.
10. E uno di loro (=l’autore del Cantico dei cantici,
cioè Salomone), quasi mandato dal cielo, «Vieni, o
sposa, dal Libano» gridò tre volte cantando, e tutti
gli altri ripeterono. 13. Quali i beati all’ultimo invito sorgeranno veloci ognuno dalla sua tomba, mentre
canterà alleluia il corpo da essi rivestito; 16. tali sul
carro divino si levarono cento [angeli] alla voce di
così gran vecchio, ministri e messaggeri di vita eterna. 19. Tutti dicevano: «Benedetto chi viene!» e,
gettando fiori sopra e intorno, «Spargete, oh, gigli a
piene mani!». 22. Io vidi già nel cominciar del giorno la parte orientale tutta color di rosa e il resto del
cielo adorno di un bel sereno; 25. [vidi] la faccia del
sole nascere velata, così che per i vapori, che temperavano [la luce], l’occhio la poteva fissare a lungo.
28. Così dentro a una nuvola di fiori, che dalle mani
angeliche saliva e ricadeva in giù, dentro e fuori
[del carro], 31. cinta d’ulivo sopra il candido velo,
mi apparve una donna, vestita del colore della
fiamma viva sotto il mantello verde. 34. E il mio
spirito, che già tanto tempo era passato che alla sua
presenza, provando tremiti, non era vinto dallo stupore, 37. senza che dagli occhi avesse più [precisa]
conoscenza, [ma] per un’occulta virtù che da lei si
mosse, sentì la grande potenza dell’antico amore.
40. Non appena mi percosse negli occhi l’alta virtù,
che già mi aveva trafitto prima che io fossi fuor di
puerizia, 43. mi volsi a sinistra con il rispetto con il
quale il bimbo corre dalla mamma, quando ha paura
o quando è afflitto, 46. per dire a Virgilio: «Nemmeno una goccia di sangue mi è rimasta, che non
tremi: conosco i segni dell’antica fiamma». 49. Ma
Virgilio ci aveva lasciati privi di sé, Virgilio il dolcissimo padre, Virgilio al quale per la mia salvezza
mi diedi. 52. Né tutto ciò, che l’antica madre
(=Eva) perdette, valse a [impedire] che le mie guance, già lavate con la rugiada, tornassero brutte, rigate di pianto. 55. «O Dante, perché Virgilio se ne va,
non piangere ancora, non piangere ancora, perché
presto dovrai piangere per un’altra ferita.» 58. Come l’ammiraglio, che va da poppa a prua a vedere la
gente che lavora sulle altre navi e la incoraggia a far
bene, 
Divina commedia. Purgatorio, a cura di P. Genesini 81
in su la sponda del carro sinistra,
quando mi volsi al suon del nome mio,
che di necessità qui si registra,
61
vidi la donna che pria m’appario
velata sotto l’angelica festa,
drizzar li occhi ver’ me di qua dal rio.
64
Tutto che ‘l vel che le scendea di testa,
cerchiato de le fronde di Minerva,
non la lasciasse parer manifesta,
67
regalmente ne l’atto ancor proterva
continuò come colui che dice
e ‘l più caldo parlar dietro reserva:
70
“Guardaci ben! Ben son, ben son Beatrice.
Come degnasti d’accedere al monte?
non sapei tu che qui è l’uom felice?”.
73
Li occhi mi cadder giù nel chiaro fonte;
ma veggendomi in esso, i trassi a l’erba,
tanta vergogna mi gravò la fronte.
76
Così la madre al figlio par superba,
com’ella parve a me; perché d’amaro
sente il sapor de la pietade acerba.
79
Ella si tacque; e li angeli cantaro
di subito ‘In te, Domine, speravi’;
ma oltre ‘pedes meos’ non passaro.
82
Sì come neve tra le vive travi
per lo dosso d’Italia si congela,
soffiata e stretta da li venti schiavi,
85
poi, liquefatta, in sé stessa trapela,
pur che la terra che perde ombra spiri,
sì che par foco fonder la candela;
88
così fui sanza lagrime e sospiri
anzi ‘l cantar di quei che notan sempre
dietro a le note de li etterni giri;
91
ma poi che ‘ntesi ne le dolci tempre
lor compatire a me, par che se detto
avesser: ‘Donna, perché sì lo stempre?’,
94
lo gel che m’era intorno al cor ristretto,
spirito e acqua fessi, e con angoscia
de la bocca e de li occhi uscì del petto.
97
Ella, pur ferma in su la detta coscia
del carro stando, a le sustanze pie
volse le sue parole così poscia:
100
“Voi vigilate ne l’etterno die,
sì che notte né sonno a voi non fura
passo che faccia il secol per sue vie;
103
onde la mia risposta è con più cura
che m’intenda colui che di là piagne,
perché sia colpa e duol d’una misura.
106
Non pur per ovra de le rote magne,
che drizzan ciascun seme ad alcun fine
secondo che le stelle son compagne,
109
ma per larghezza di grazie divine,
che sì alti vapori hanno a lor piova,
che nostre viste là non van vicine,
112
questi fu tal ne la sua vita nova
virtualmente, ch’ogne abito destro
fatto averebbe in lui mirabil prova.
115
Ma tanto più maligno e più silvestro
si fa ‘l terren col mal seme e non cólto,
quant’elli ha più di buon vigor terrestro.
118
61. sulla sponda sinistra del carro, quando mi volsi
[da quella parte] sentendomi chiamare per nome,
che qui registro per necessità, 64. vidi la donna, che
prima mi apparì velata nella festosa nuvola di fiori,
alzare gli occhi verso di me di qua dal fiume (=il
Letè). 67. Benché il velo, che le scendeva dal capo
circondato dalle fronde di Minerva (=l’ulivo), non
lasciasse apparire il suo volto, 70. nell’atteggiamento ancora regalmente proterva continuò come
colui che dice e che riserva per dopo le parole più
calde: 73. «Guarda bene qui! Sono proprio io, sono
proprio Beatrice. Come ti sei degnato di salire al
monte? Non sapevi tu che [soltanto] qui l’uomo è
felice?». 76. Gli occhi mi caddero giù nell’acqua
limpida, ma, vedendomi in essa, li spostai sull’erba,
tanta vergogna mi gravò sulla fronte. 79. Così la
madre appare superba al figlio [che rimprovera],
come ella apparve a me, perché sa di amaro il sapore
dell’affetto che rimprovera. 82. Ella tacque, e gli
angeli cantarono sùbito «In te, o Signore, ho sperato», ma non andarono oltre [le parole] I miei piedi.
85. Come la neve si congela sugli alberi verdeggianti dell’Appennino, soffiata e poi ghiacciata dai venti
della Schiavonia (=Dalmazia); 88. e [come] poi, resa liquida, gocciola su se stessa, purché la terra
(=l’Africa), che [negli equinozi] perde l’ombra, faccia spirare [venti caldi], così che appare fuoco che
fonda la candela; 91. così io fui senza lacrime e
senza sospiri, prima che si mettessero a cantare coloro che nuotano sempre dietro alle note delle sfere
celesti. 94. Ma, dopo che intesi nel loro dolce canto
la compassione che avevano di me, più che se avessero detto: «O donna, perché lo mortifichi così?»,
97. il gelo, che mi si era stretto intorno al cuore, si
fece sospiri e lacrime, e con l’angoscia della bocca
(=i sospiri) e degli occhi (=le lacrime) uscì dal petto.
100. Ella, stando ancor ferma sulla sponda del carro,
alle pietose sostanze (=gli angeli) rivolse poi le sue
parole: 103. «Voi siete sempre vigili nella luce eterna [dell’empìreo], così che né notte né sonno vi rubano alcun passo che l’umanità faccia per le sue vie.
106. Perciò la mia risposta [alla vostra intercessione] è che mi ascolti con più sollecitudine colui che
piange di là [dal fiume], perché la colpa e il dolore
siano commisurati. 109. Non soltanto per opera delle grandi ruote (=i cieli), che indirizzano ciascun
seme (=essere) a un determinato fine, secondo che le
stelle sono congiunte, 112. ma [anche] per l’abbondanza delle grazie divine, le quali hanno come loro
pioggia vapori così alti, che nemmeno le nostre viste
vanno là vicine, 115. questi fu talmente dotato di
virtù nella sua vita giovanile, che ogni buona disposizione avrebbe fatto in lui mirabile prova. 118. Ma
tanto più maligno e selvatico si fa il terreno, se riceve semi cattivi e se non è coltivato, quanto più esso
ha buone forze e buone qualità naturali. 
Divina commedia. Purgatorio, a cura di P. Genesini 82
Alcun tempo il sostenni col mio volto:
mostrando li occhi giovanetti a lui,
meco il menava in dritta parte vòlto.
121
Sì tosto come in su la soglia fui
di mia seconda etade e mutai vita,
questi si tolse a me, e diessi altrui.
124
Quando di carne a spirto era salita
e bellezza e virtù cresciuta m’era,
fu’ io a lui men cara e men gradita;
127
e volse i passi suoi per via non vera,
imagini di ben seguendo false,
che nulla promession rendono intera.
130
Né l’impetrare ispirazion mi valse,
con le quali e in sogno e altrimenti
lo rivocai; sì poco a lui ne calse!
133
Tanto giù cadde, che tutti argomenti
a la salute sua eran già corti,
fuor che mostrarli le perdute genti.
136
Per questo visitai l’uscio d’i morti
e a colui che l’ha qua sù condotto,
li prieghi miei, piangendo, furon porti.
139
Alto fato di Dio sarebbe rotto,
se Leté si passasse e tal vivanda
fosse gustata sanza alcuno scotto
142
di pentimento che lagrime spanda”. 145
121. Per qualche tempo lo sostenni con il mio volto:
mostrandogli i miei occhi giovanetti, con me lo conducevo per la retta via. 124. Non appena fui sulla
soglia della mia seconda età (=al termine del 25°
anno) e mutai vita, questi si tolse a me e si diede ad
altra donna. 127. Quando da donna mortale ero divenuta puro spirito, e bellezza e virtù erano in me
cresciute, io fui a lui meno cara e meno gradita;
130. e volse i suoi passi per una via non vera, seguendo false immagini di bene, che non mantengono
interamente nessuna promessa [di felicità]. 133. Né
mi valse ottenergli [da Dio] buone ispirazioni, con le
quali sia in sogno sia in altri modi lo richiamai [sulla
retta via]. Così poco si curò di esse! 136. Cadde tanto giù, che tutti i rimedi alla sua salvezza erano ormai inefficaci, fuorché mostrargli le genti dannate.
139. Perciò varcai la porta dei morti [alla grazia divina] e, piangendo, rivolsi le mie preghiere a colui
che l’ha condotto quassù (= Virgilio). 142. La legge
eterna di Dio sarebbe infranta, se si passasse il Letè
e se si gustassero le sue acque senza [pagare] il
prezzo di un pentimento [sincero], che sparga lacrime».
I personaggi
La Processione ha un significato mistico: i sette
candelabri rappresentano i doni dello Spirito Santo
(sapienza, intelletto, consiglio, fortezza, scienza,
pietà, timor di Dio); i 24 seniori (=anziani) indicano
i libri dell’Antico Testamento, i quattro animali rappresentano i quattro evangelisti (Matteo, Marco, Luca, Giovanni), il carro indica la Chiesa, il grifone
con la sua duplice natura (il corpo di leone e la testa
d’aquila) indica il Messia, le donne indicano le tre
virtù cardinali (fede, speranza, carità) e le quattro
virtù teologali (prudenza, giustizia, fortezza, temperanza), i due vecchi rappresentano uno gli Atti degli
apostoli, l’altro le Epistole di san Paolo, i quattro
personaggi indicano le quattro epistole minori di
Giacomo, Pietro, Giovanni e Giuda, il vecchio rappresenta l’Apocalisse di Giovanni l’evangelista. Beatrice, che si trova sul carro, anticipa la ricomparsa
di Cristo tra gli angeli e le anime dei beati alla fine
del mondo.
Beatrice di Folco Portinari (1265-1290), che va
sposa a Simone de’ Bardi, è la donna a cui Dante
dedica la Vita nova (1292-93), una specie di diario
in cui il poeta parla del suo rinnovamento spirituale
provocato dall’amore verso di lei. Dopo la morte
della donna Dante ha una crisi spirituale, da cui
l’amico Guido Cavalcanti cerca di farlo uscire.
Quando la reincontra sul carro nel paradiso terrestre,
ella non è più la donna amata nella giovinezza, né la
donna stilnovistica di If II, 52-57. È ormai divenuta
il simbolo della fede e della teologia, senza le quali
la ragione umana non può portare l’uomo alla salvezza eterna, perciò si preoccupa con angoscia della
corruzione in cui versa la Chiesa. Essa accompagna
il poeta nei vari cieli, da quello della Luna a quello
di Saturno, poi fino alle Stelle Fisse. Alla fine del
viaggio però deve cedere la funzione di guida a
Bernardo di Chiaravalle, simbolo della fede mistica.
Nella processione essa è l’anticipazione del Messia
nel giudizio universale.
Commento
1. La processione con il suo simbolismo precede la
comparsa di Beatrice, una comparsa molto attesa e
preannunciata fin da If I, 121-126. Il Purgatorio è il
mondo dei simboli e l’esplosione di una intensa ritualità, come l’Inferno era stato un mondo più semplice, che si avvicinava all’esperienza concreta della vita quotidiana. Dietro alla processione sta la
complessa simbologia dell’Apocalisse di Giovanni
l’evangelista.
1.1. Il primo esempio di ritualità si trova in Pg I, 94-
105, quando Catone invita Virgilio a pulire le guance di Dante dalla fuliggine infernale e a cingergli i
fianchi con un giunco, simbolo dell’umiltà e della
perseveranza. In Pg II, 28-29, Virgilio invita Dante
a piegare le ginocchia e a congiungere le mani, perché sta giungendo l’angelo nocchiero del purgatorio.
In Pg VIII, 97-108, è ripetuto il rito della tentazione: ogni notte il serpente viene a tentare le anime,
ma due angeli lo cacciano. I riti appartengono al
mondo dell’immaginario, di cui l’uomo ha assoluto
bisogno per vivere. In séguito ad ogni cornice un angelo toglie una P, iniziale di peccato, dalla fronte
del poeta. Alla fine del Purgatorio c’è un altro rito
di purificazione, che si riallaccia organicamente a
quello di Pg I, 95-105: la doppia immersione nel
fiume Letè, che fa dimenticare i peccati commessi
(Pg XXXI, 91-105), e nel fiume Eunoè, che fa ricordare le buone azioni compiute (Pg XXXIII, 124-
135). 
Divina commedia. Purgatorio, a cura di P. Genesini 83
1.2. Il testo è denso e complesso. La proposizione
principale, molto semplice, è la seguente: «1. Quando i sette candelabri della processione […] 7. si
fermarono, i 24 anziani […] si volsero al carro come
al fine dei loro desideri». Ma le proposizioni dipendenti la rendono complessa e difficile. I sette candelabri rimandano alle sette stelle del «Grande Carro»
o «Orsa Maggiore», perciò il soggetto diventa «il
settentrion», «il septem triones», «i sette buoi», che
richiamano e rimandano, subito dopo, alle «sette
stelle più basse», cioè al «Piccolo Carro» o «Orsa
Minore». Le due costellazioni appartengono al cielo
delle Stelle Fisse, perciò il testo diventa: «il settentrion che non conobbe mai né tramonto né alba né
altra nebbia, se non il velo della colpa insegna a…,
come il settentrion più basso insegna a…». A loro
volta «i 24 anziani» mediante una perifrasi diventano «la gente verace, venuta prima tra il grifone e le
sette stelle (=i sette candelabri)». Insomma, traducendo in immagini più semplici, «Quando i sette
doni dello Spirito Santo si fermano, i 24 libri
dell’Antico testamento si voltano verso il carro, sul
quale sta Beatrice, anticipazione di Cristo, e una folta schiera di angeli. E Dante è di fronte ad essa».
1.3. Dovrebbe apparire subito lo sprofondamento
del discorso: «il septem triones», cioè «i sette
buoi», indicano qui le «sette stelle» che a loro volta
indicano i «sette candelabri» che a loro volta indicano i «sette doni dello Spirito Santo». I livelli del
discorso sono ben cinque; e ad essi vanno aggiunte
le dimensioni laterali del discorso: l’Orsa Maggiore o Grande Carro rimanda all’Orsa Minore o Piccolo Carro. Non basta: i versi indicano anche un rapporto simbolico tra ciò che succede in questo momento nel paradiso terrestre e la costituzione della
volta celeste. Il linguaggio ha una dimensione fisica
e metafisica. Il rapporto biunivoco («un termine indica una cosa e soltanto quella») è stato abbondantemente lasciato alle spalle, ma è sempre recuperabile, anche se risulta discorsivo e prolisso: «Quando i
sette candelabri, simbolo dei sette doni dello Spirito
Santo, si fermarono, i 24 anziani, simbolo dei 24 libri dell’Antico testamento, si volsero a guardare il
carro, simbolo della Chiesa, su cui si trovava Beatrice, simbolo di Cristo». Insomma: a) un livello del
discorso è traducibile in un altro; b) non ostante la
possibilità di usare il discorso complesso, Dante insiste più volte, soprattutto in Pd XXXIII, sui limiti di
esprimibilità del discorso; c) in Pg XXXII, 106-160
(i sette riquadri che riassumono la storia della Chiesa), si incontra un’altra variante del discorso complesso, vale a dire il discorso profetico.
2. Le processioni, molto diffuse nel Medio Evo, riprendono il trionfo militare di cui era insignito il generale romano vincitore e il suo esercito: un lungo
corteo, costituito dal generale sulla biga, seguìto dai
soldati, dai prigionieri e dal bottino di guerra, che
percorreva le vie di Roma. Ai due lati era la folla
osannante. Esse sorgono inizialmente in contrapposizione alle cerimonie romane, poi per sostituirsi a
queste, che decadevano come la potenza dell’Impero. Nel Medio Evo hanno un significato religioso
e sono soggette ad una particolare attenzione da parte della Chiesa: in processione sono portate ad esempio le reliquie dei santi, seguìte dalla folla dei
fedeli. Esse costituiscono un momento di vita comunitaria nello spazio pubblico e di fede vissuta coralmente. peraltro la Chiesa si appropria del mondo
pagano e gli impone il suo sigillo. Le cerimonie che
inventa si sovrappongono a quelle del mondo che si
sta disfacendo: i santi (e il loro culto) si sovrappongono e sostituiscono gli eroi e i semidei del mondo
antico. La popolazione continua ad avere quel mondo immaginario e simbolico di cui ha bisogno. Un
caso particolare di processione è costituito dai gruppi di disciplinati, che a partire dal 1260 percorrono
le città italiane e europee fustigandosi pubblicamente, per fare penitenza.
3. Beatrice rimprovera aspramente Dante quando
questi la vede sul carro trionfante. Essa è severa come Catone, il guardiano del purgatorio (Pg I, 28-
49). Con la donna il poeta ha un rapporto masochistico. Prova piacere a farsi maltrattare. Ben inteso,
si fa maltrattare perché ha abbandonato la via del
bene e perché vuole ritornare sulla retta via... In séguito però il rapporto diviene quello di una madre
con il figlio. Alla fine del viaggio però egli si stacca
anche dalla donna, la quale, come simbolo della fede e della teologia, non può più accompagnarlo. Lo
aspetta san Bernardo, simbolo della fede mistica, il
quale si rivolge alla Vergine Maria, affinché interceda per il poeta presso Dio. La Vergine Maria intercede, ma è Dio stesso che interviene, affinché
Dante abbia una visione mistica di Lui.
3.1. La donna da del tu a Dante. Il poeta le dà con
deferenza del voi. Come era successo con Farinata
degli Uberti (If X). In Pd XVI, 10-12, Cacciaguida,
il trisavolo di Dante, ricorda che i romani hanno introdotto il voi, mentre la gente inurbata, preoccupata
dei «sùbiti guadagni», usa volgarmente il tu.
4. L’intervento degli angeli, che, pur restando silenziosi, si addolorano per Dante, provoca una complessa triangolazione tra Beatrice, Dante e gli angeli. Dante vede gli angeli schierati a suo favore. Beatrice rimprovera Dante, si accorge che gli angeli
provano compassione per Dante e si rivolge ad essi
per spiegare il rimprovero, quindi riprende il rimprovero a Dante. Gli angeli fanno sentire la loro
compassione per Dante e per un momento distolgono
Beatrice dal rimprovero al poeta. Questa triangolazione è molto complessa, ma è soltanto lo sviluppo
di altre triangolazioni: il violento rimprovero di
Virgilio a Capanèo (If XIV, 61-66); il breve intervento di Virgilio nel dialogo tra Brunetto Latini e
Dante (If XV, 97-99); l’approvazione di Virgilio
all’invettiva di Dante contro i papi simoniaci (If
XV, 121-132) ecc. In tutte le cantiche ci sono incastri ugualmente complessi. In If II, Virgilio parla con
Dante e riferisce della visita nel limbo che ha ricevuto da Beatrice, la quale gli ha anche raccontato
che in cielo la Vergine Maria, vedendo Dante in pericolo, si è rivolta a Lucia, che a sua volta si è rivolta a Beatrice. In Pg VIII due angeli scendono dal
cielo e si mettono a guardia della valletta, il poeta
parla con Nino Visconti, poi giunge il serpente tentatore, che è cacciato dagli angeli, quindi il poeta 
Divina commedia. Purgatorio, a cura di P. Genesini 84
parla con Currado Malaspina. E soprattutto in Pd
XXXIII san Bernardo e tutta la corte celeste si rivolgono alla Vergine Maria affinché essa ottenga da
Dio che il poeta possa sprofondare nell’essenza divina.
5. L’incontro di Dante con Beatrice era stato preannunziato fin da If I, 121-126, quando Virgilio dice
al poeta che se vorrà vedere le anime del paradiso
dovrà farlo con Beatrice, perché egli non lo può accompagnare. Ma questa anticipazione della comparsa della donna viene chiarita in If II, 52-126, quando
Virgilio spiega a Dante che in cielo tre donne lo proteggono: la Vergine Maria, Lucia e Beatrice; e aggiunge che la donna è venuta da lui nel limbo per
pregarlo di tirarlo fuori della selva oscura. Il poeta
usa la strategia dell’anticipazione, per incuriosire il
lettore e tenerne desta l’attenzione. Altre anticipazioni riguardano dove si trovano i fiorentini che fecero grande Firenze (If VI, 77-87) e, soprattutto, le
profezie sul futuro del poeta che compaiono lungo le
prime due cantiche e che saranno poi spiegate in Pd
XVII, 37-69. Queste anticipazioni, come ogni buon
narratore sa, provocano sospensione e attesa nel lettore, che continua a leggere, per saperne di più e per
scoprire come andrà a finire. Questa strategia si affianca al principio delle variazioni su un motivo
fondamentale: il dannato innominato (If III, 59-60),
l’anonimo fiorentino suicida (If XIII, 130-152),
Guido da Montefeltro, che non vuol dire il suo nome
ma poi lo dice (If XIII, 61-72), il nomen che è omen
(Pd XII, 61-81) ecc.
5.1. Le anticipazioni sono poi riprese e realizzate,
come in questo e in altri casi. Dante però fa anche
l’operazione opposta, fa cioè dei richiami al passato,
al viaggio ormai realizzato, in modo che il lettore lo
ricordo e lo riporti alla memoria. I richiami sono ora
espliciti ora impliciti. Qui Beatrice richiama esplicitamente il racconto di Virgilio di molti canti prima
(If II). Bonconte da Montefeltro (Pg II) rimanda implicitamente al padre Guido da Montefeltro (If
XXVII).
6. In questo canto più che in altri Dante ricorre anche a un altro abilissimo stratagemma: quello di farsi
dei complimenti facendosi fare dei rimproveri. Beatrice gli muove dei rimproveri, che sono effettivamente rimproveri e che sono, nello stesso tempo, anche straordinari complimenti! La donna dice che
«questi fu talmente dotato di virtù nella sua vita
giovanile, che ogni buona disposizione avrebbe fatto
in lui mirabile prova» (vv. 115-117). Per di più non
lo dice a Dante, lo dice agli angeli alla presenza del
poeta. E continua dicendo: «Ma tanto più maligno e
selvatico si fa il terreno, se riceve semi cattivi e se
non è coltivato, quanto più esso ha buone forze e
buone qualità naturali» (vv. 118-120). Un ulteriore e
raffinatissimo complimento! Insomma il poeta ha potuto allontanarsi tanto più dalla retta via quanto più
era di buone capacità. Beatrice dice che lo ha aiutato apparendogli in sogno per richiamarlo sulla retta
via. Ma Dante «cadde tanto giù, che tutti i rimedi
alla sua salvezza erano inefficaci, fuorché mostrargli
le genti dannate. Perciò varcai la porta dei dannati...» (vv. 136-139). Il poeta raggiunge l’estrema abiezione, perciò ella è costretta a fare l’estremo tentativo e a ricorrere al mezzo estremo (il viaggio nei
tre regni dell’oltretomba), per riportarlo sulla via del
bene. Così, piena di sollecitudine, chiede aiuto a
Virgilio, che lo ha accompagnato fino al paradiso
terrestre. Il poeta nel farsi l’elogio dimostra un’abilità estrema: riesce ad usare un’antitesi e/o un ossimoro che fonde il biasimo e il complimento, una
cosa e il suo opposto.
7. Prima di Beatrice il maestro Brunetto Latini aveva elogiato il poeta. E apertamente: «Ma quel popolo ingrato e malvagio, che anticamente discese da
Fiesole e che è ancor ruvido e duro come il monte e
la roccia, ti diventerà nemico perché ti comporti bene. Ciò è comprensibile, perché non può succedere
che tra gli aspri sorbi dia frutti il dolce fico. Un vecchio proverbio li chiama ciechi: è gente avara, invidiosa e superba. Tiènti pulito dai loro costumi! La
tua fortuna ti riserva tanto onore, che ambedue le
fazioni vorranno farti a pezzi, ma l’erba sarà lontana
dal bécco (=non cadrai nelle loro mani)! Le bestie
venute da Fiesole si sbranino pure fra loro, ma non
tocchino la pianta sana, se nel loro letame ne cresce
ancora qualcuna, nella quale riviva la santa discendenza di quei Romani che vi rimasero, quando fu
fondato quel nido pieno di malvagità» (If XV, 61-
78).
8. Virgilio scompare in sordina: a un certo punto
Dante si accorge che non c’è più (vv. 49-51). Ma un
cenno che il suo compito era finito si trova già qualche canto prima (Pg XXVII, 126-142). Non c’è un
addio alla ragione: essa deve ritirarsi abbassando il
capo, quando compare la fede, a cui deve cedere il
posto. Insomma si deve ricorrere alla ragione, quando serve la ragione; si passa alla fede quando serve
la fede. E ci si abbandona alla fede mistica, quando
anche la fede raziocinante e teologica mostra i suoi
limiti. Per tutta la Divina commedia il poeta aveva
detto che gli uomini e le cose si devono valutare non
da uno ma da più punti di vista, poiché un solo punto di vista è troppo povero, troppo limitato. È assolutamente insufficiente. E, quasi per dare l’esempio,
egli usa tutti gli strumenti che umanamente riesce ad
adoperare.
8.1. Virgilio scompare in sordina e senza salutare,
per diversi motivi, gli stessi che pervadono in moltissime altre occasioni il poema: a) il poeta non vuole ricorrere ad una soluzione ovvia; b) gli addii sono
in genere lacrimosi e noiosi, perciò da evitare; e soprattutto c) avrebbe tolto spazio a Beatrice, sulla
quale egli, come il lettore, è psicologicamente proiettato e concentrato (e proprio per questo motivo
non si accorge della scomparsa del maestro).
8.2. Il lettore invece s’immaginava un addio lacrimoso: Dante che piange, Virgilio che augura buon
proseguimento di viaggio, seguìto da un forte abbraccio. Ugualmente immaginava una Beatrice che
passeggiava per il paradiso terrestre, come soleva
fare a Firenze prima di morire, e che dà il benvenuto
al poeta. Lo scrittore invece coglie di sorpresa il lettore ed il critico, anzi più il critico che il lettore. Il
motivo è tanto semplice quanto banale: il critico è
inesperto di libri, che normalmente legge senza ca-
Divina commedia. Purgatorio, a cura di P. Genesini 85
pire; il lettore ha una grande esperienza delle storie
semplici e lacrimose, che magari non hanno un filo
logico ma che sono piene d’imprevisti e di colpi di
scena, che lo tengono desto e con il cuore in palpitazione sino all’ultima riga. La cultura del lettore di
romanzi venduti a peso è la migliore introduzione e
il migliore itinerarium mentis alla Divina commedia. Il poeta vuole meravigliare e stupire, il lettore
vuole essere meravigliato e stupito...
8.3. Il lettore si fa delle ipotesi sul proseguimento
del romanzo come del poema. Poi le confronta con
quanto incontra leggendo l’opera. In genere non indovina, perché lo scrittore si dimostra migliore di
lui. Egli però non se la prende: ha provato. E si sente
orgoglioso di essersi cimentato in una trama, in una
previsione, per quanto di poco conto e senza conseguenze narrative. Egli si sente così partecipe e coinvolto nella trama. Si sente felice perché ha toccato
con un dito e con l’intelletto il suo autore preferito.
Si sente protagonista del romanzo, e di volta in volta
indossa questa o quella veste. Dante prepara abilmente il terreno narrativo, per coinvolgere il lettore,
farlo partecipe, renderlo soddisfatto, spingerlo a proseguire la lettura. Il poeta è il deus ex machina che
poi prepara infiniti trabocchetti al lettore, più o meno esperto che sia. Quelli più famosi e più scoperti si
trovano in If III, «colui che fece per viltade il gran
rifiuto» (forse il papa Celestino V) e in If XXXIII, il
conte Ugolino della Gherardesca, che forse si è cibato con le carni dei suoi figli. Altri sono il Veltro
(If I, 100), il DUX (Pg XXXIII, 43) e chi è Matelda
(Pg XXVIII, 37-42).
8.4. Il poeta si preoccupa costantemente della soddisfazione del lettore. E cerca sempre di renderlo soddisfatto. Egli pensa in termini economicamente corretti qualche secolo prima che economisti di mestiere parlassero di clienti soddisfatti. Il passato riserva
sempre delle sorprese, più o meno gradite, secondo
che siamo ben disposti o pieni di pregiudizi nei confronti dell’oscurantismo medioevale.
9. Virgilio scompare dopo aver accompagnato Dante
per l’inferno e per il purgatorio. A questo punto sarebbe necessario ripassare con la memoria tutto il
viaggio del poeta latino: i suoi rapporti con Dante,
con i dannati e i purganti, i suoi successi e le sue difficoltà, la sua sicurezza e le sue incertezze, le sue
capacità e i suoi limiti. E tenere presente che egli indica il comportamento e le possibilità della ragione
in tutte queste circostanze. Dante lo usa costantemente per un parlar altro, per fare un discorso allegorico, morale e anagogico. L’unico discorso molteplice e complesso capace di avvicinarsi in modo
meno inadeguato alla complessità della realtà. La
stessa cosa poi si deve pensare di fare con Beatrice,
che qui appare e che prende il posto del poeta latino.
Alla fine del viaggio e del poema si deve fare per la
terza volta la stessa cosa con il protagonista del poema.
10. Anche Beatrice si colloca nel momento più bello
della vita di Dante, quando ha dato buona prova
come poeta della nuova corrente stilnovistica e si
appresta ad entrare in politica. Le previsioni sono
favorevoli, perché è accompagnato dalla fama poetica e da un responsabile tirocinio. Ma le cose vanno
diversamente dal previsto. E il poeta si trova esiliato
fino alla morte. Eppure sia lui sia noi ci possiamo
chiedere: era meglio una vita tranquilla e borghese a
pochi passi dal bel san Giovanni o era preferibile
mille volte la vita difficile di esiliato, costretto a
chiedere l’elemosina o quasi? Una vita però che avrebbe acuito il suo intelletto ed il suo cuore e che
lo avrebbe spinto a proporsi una missione addirittura
superiore a quella di Enea e di san Paolo? Insomma
il bene è tutto bene e sempre bene; ed il male è tutto
male e sempre male, oppure la vita – per il poeta
come per noi – è sempre molto più ambigua, molto
più complicata e molto più complessa di quel che ci
aspettiamo, e di quel che vorremmo? Due secoli dopo, precisamente nel 1512-13, Machiavelli nel
Principe, XXVI, dice che soltanto le difficoltà estreme riescono a mettere in luce le capacità del
principe. Ed anche dell’individuo.
11. Il canto è pieno di salmi:Veni, sponsa de Libano, Benedictus qui venis, In te, Domine, speravi. I
salmi si cantano coralmente e le anime li cantano
perché essi sono in sintonia con la loro condizione:
stanno espiano coralmente. Ed il lettore deve avvicinarsi al canto tenendo presente e recuperando dalla sua memoria il resto del canto o del salmo.
12. Dante riprende un’idea di If XXXIII: egli ascolta affascinato il battibecco tra maestro Adamo e Sinone, greco di Troia. E ad un certo punto Virgilio lo
rimprovera aspramente. Qui sono gli angeli che ascoltano le parole di Beatrice. Insomma essi origliano apertamente… In un’altra occasione il poeta
è messo da Virgilio a fare il guardone dietro ad una
roccia (If XXI, 58-66).
La struttura del canto è semplice: 1) la processione
si ferma e si mette a cantare; 2) sul carro in una nuvola di fiori appare Beatrice, mentre Virgilio scompare; 3) la donna rimprovera con asprezza il poeta e
lo accusa di averla dimenticata; 4) la gente della
processione invece esprime la sua compassione,
mentre il poeta si fa tutto lacrime e sospiri; 5) la
donna gli ricorda che, dopo morta, è intervenuta più
volte apparendogli in sogno, ma inutilmente; 6)
l’unico rimedio era mostrargli l’inferno, perciò si è
rivolta a Virgilio, che lo ha condotto fino al paradiso
terrestre; e 7) ora il pianto di un pentimento sincero
permette al poeta di varcare il fiume Letè.
Divina commedia. Purgatorio, a cura di P. Genesini 86
Canto XXXII
Tant’eran li occhi miei fissi e attenti
a disbramarsi la decenne sete,
che li altri sensi m’eran tutti spenti.
1
Ed essi quinci e quindi avien parete
di non caler – così lo santo riso
a sé traéli con l’antica rete! –;
4
quando per forza mi fu vòlto il viso
ver’ la sinistra mia da quelle dee,
perch’io udi’ da loro un “Troppo fiso!”;
7
e la disposizion ch’a veder èe
ne li occhi pur testé dal sol percossi,
sanza la vista alquanto esser mi fée.
10
Ma poi ch’al poco il viso riformossi
(e dico ‘al poco’ per rispetto al molto
sensibile onde a forza mi rimossi),
13
vidi ‘n sul braccio destro esser rivolto
lo glorioso essercito, e tornarsi
col sole e con le sette fiamme al volto.
16
Come sotto li scudi per salvarsi
volgesi schiera, e sé gira col segno,
prima che possa tutta in sé mutarsi;
19
quella milizia del celeste regno
che procedeva, tutta trapassonne
pria che piegasse il carro il primo legno.
22
Indi a le rote si tornar le donne,
e ‘l grifon mosse il benedetto carco
sì, che però nulla penna crollonne.
25
La bella donna che mi trasse al varco
e Stazio e io seguitavam la rota
che fé l’orbita sua con minore arco.
28
Sì passeggiando l’alta selva vòta,
colpa di quella ch’al serpente crese,
temprava i passi un’angelica nota.
31
Forse in tre voli tanto spazio prese
disfrenata saetta, quanto eramo
rimossi, quando Beatrice scese.
34
Io senti’ mormorare a tutti “Adamo”;
poi cerchiaro una pianta dispogliata
di foglie e d’altra fronda in ciascun ramo.
37
La coma sua, che tanto si dilata
più quanto più è sù, fora da l’Indi
ne’ boschi lor per altezza ammirata.
40
“Beato se’, grifon, che non discindi
col becco d’esto legno dolce al gusto,
poscia che mal si torce il ventre quindi”.
43
Così dintorno a l’albero robusto
gridaron li altri; e l’animal binato:
“Sì si conserva il seme d’ogne giusto”.
46
E vòlto al temo ch’elli avea tirato,
trasselo al piè de la vedova frasca,
e quel di lei a lei lasciò legato.
49
Come le nostre piante, quando casca
giù la gran luce mischiata con quella
che raggia dietro a la celeste lasca,
52
turgide fansi, e poi si rinovella
di suo color ciascuna, pria che ‘l sole
giunga li suoi corsier sotto altra stella;
55
men che di rose e più che di viole
colore aprendo, s’innovò la pianta,
che prima avea le ramora sì sole.
58
1. I miei occhi erano tanto fissi e attenti a soddisfare
la sete decennale [di vedere Beatrice], che gli altri
sensi mi erano tutti spenti. 4. Ed essi da una parte e
dall’altra avevano come una parete di noncuranza – a
tal punto il santo sorriso [della mia donna] li trasse a
sé con la forza dell’antico amore! –; 7. quando per
forza rivolsi il mio viso alla mia sinistra verso quelle
dee (=le tre virtù teologali), perché io udii da loro un
«Guardi troppo intensamente [Beatrice]!». 10. E la
capacità visiva, [che diminuisce] negli occhi poco
prima colpiti dal sole, mi fece rimanere per un po’ di
tempo senza la vista. 13. Ma, dopo che la vista si riadattò a vedere la luce minore (e dico minore in confronto alla luce sensibilmente maggiore [di Beatrice],
da cui mi distolsi controvoglia), 16. vidi che la processione gloriosa si era piegata sul suo lato destro, e
ritornava indietro con il sole e con le sette fiamme (=i
sette candelabri) di fronte. 19. Come una schiera [di
soldati] [stando riparata] sotto gli scudi, per mettersi
in salvo, si volge e si gira insieme con la propria insegna (=con la propria avanguardia), prima di poter
cambiare interamente la direzione; 22. così quella milizia del regno celeste (=i 24 seniori), che precedeva
[la schiera], ci oltrepassò completamente prima che il
carro voltasse il timone. 25. Poi le donne (=le sette
virtù cardinali e le tre teologali) ritornarono presso le
ruote, e il grifone riprese a trascinare il carico benedetto senza muovere perciò alcuna penna. 28. La bella
donna (=Matelda), che mi condusse al passaggio [del
Letè], Stazio ed io seguivamo la ruota [destra], che
fece la curva con un arco minore. 31. Così camminando lentamente per la profonda selva disabitata, per
colpa di colei (=Eva) che credette al serpente, un canto angelico regolava i nostri passi. 34. Forse ci eravamo allontanati di tanto spazio quanto ne copre una
freccia scoccata per tre volte, quando Beatrice scese
[dal carro]. 37. Io sentii mormorare da tutti «Adamo!». Poi si misero in cerchio intorno ad una pianta
completamente priva di foglie e di ogni altra fronda su
ciascun ramo. 40. La sua chioma, che si dilata tanto
più quanto più [il tronco] s’innalza, sarebbe stata ammirata dagli indiani nei loro boschi per l’altezza. 43.
«Beato sei, o grifone, perché con il becco non stacchi
da questo legno [il frutto] dolce al gusto, poiché [chi
ne mangia] si contorce poi per i dolori al ventre.» 46.
Così gridarono gli altri [posti] intorno all’albero robusto; e l’animale dalla doppia natura gridò: «Così, [rispettando il frutto di quest’albero], si conserva il seme
di ogni giustizia». 49. Poi si volse al timone che aveva
tirato, lo trasse al piede della pianta senza foglie e lo
lasciò legato a lei con un ramo di lei. 52. Come le nostre piante, quando [in primavera] scende giù la luce
del sole mischiata con quella [dell’Ariete], che manda
i suoi raggi dopo quella dei Pesci, 55. si fanno turgide
[di linfa], e poi ciascuna di esse si rinnovella con il
colore [dei fiori], prima che il sole leghi i suoi cavalli
sotto un’altra costellazione (=quella del Toro); 58. così, aprendo [fiori] dal colore meno vivo che le rose e
più vivo che le viole, si rinnovò la pianta, che poco
prima aveva i rami tanto spogli.
Divina commedia. Purgatorio, a cura di P. Genesini 87
Io non lo ‘ntesi, né qui non si canta
l’inno che quella gente allor cantaro,
né la nota soffersi tutta quanta.
61
S’io potessi ritrar come assonnaro
li occhi spietati udendo di Siringa,
li occhi a cui pur vegghiar costò sì caro;
64
come pintor che con essempro pinga,
disegnerei com’io m’addormentai;
ma qual vuol sia che l’assonnar ben finga.
67
Però trascorro a quando mi svegliai,
e dico ch’un splendor mi squarciò ‘l velo
del sonno e un chiamar: “Surgi: che fai?”.
70
Quali a veder de’ fioretti del melo
che del suo pome li angeli fa ghiotti
e perpetue nozze fa nel cielo,
73
Pietro e Giovanni e Iacopo condotti
e vinti, ritornaro a la parola
da la qual furon maggior sonni rotti,
76
e videro scemata loro scuola
così di Moisè come d’Elia,
e al maestro suo cangiata stola;
79
tal torna’ io, e vidi quella pia
sovra me starsi che conducitrice
fu de’ miei passi lungo ‘l fiume pria.
82
E tutto in dubbio dissi: “Ov’è
Beatrice?”.
Ond’ella: “Vedi lei sotto la fronda
nova sedere in su la sua radice.
85
Vedi la compagnia che la circonda:
li altri dopo ‘l grifon sen vanno suso
con più dolce canzone e più profonda”.
88
E se più fu lo suo parlar diffuso,
non so, però che già ne li occhi m’era
quella ch’ad altro intender m’avea chiuso
91
Sola sedeasi in su la terra vera,
come guardia lasciata lì del plaustro
che legar vidi a la biforme fera.
94
In cerchio le facean di sé claustro
le sette ninfe, con quei lumi in mano
che son sicuri d’Aquilone e d’Austro.
97
“Qui sarai tu poco tempo silvano;
e sarai meco sanza fine cive
di quella Roma onde Cristo è romano.
100
Però, in pro del mondo che mal vive,
al carro tieni or li occhi, e quel che vedi,
ritornato di là, fa che tu scrive”.
103
Così Beatrice; e io, che tutto ai piedi
d’i suoi comandamenti era divoto,
la mente e li occhi ov’ella volle diedi.
106
Non scese mai con sì veloce moto
foco di spessa nube, quando piove
da quel confine che più va remoto,
109
com’io vidi calar l’uccel di Giove
per l’alber giù, rompendo de la scorza,
non che d’i fiori e de le foglie nove;
112
e ferì ‘l carro di tutta sua forza;
ond’el piegò come nave in fortuna,
vinta da l’onda, or da poggia, or da orza.
115
Poscia vidi avventarsi ne la cuna
del triunfal veiculo una volpe
che d’ogne pasto buon parea digiuna;
118
61. Io non lo compresi, né qui (=sulla terra) si canta
l’inno che quella gente allora cantò, né riuscii ad
ascoltare tutto intero quel canto. 64. Se io potessi ritrarre come si assopirono gli occhi spietati [di Argo]
udendo [raccontare gli amori] di Siringa, gli occhi a
cui il vegliare costò così caro (=la vita); 67. come
un pittore che dipinga con un modello [davanti a sé],
disegnerei come io mi addormentai; ma chi vuole
dipinga pure come mi addormentai. 70. Perciò passo
sùbito a quando mi risvegliai, e dico che una luce
abbagliante mi squarciò il velo del sonno e una voce
mi chiamò: «Alzati, che fai?». 73. Come quando per
vedere i primi fiori del melo (=un primo saggio dello splendore di Cristo), che fa gli angeli ghiotti del
suo frutto (=della sua visione) e celebra perpetue
nozze in cielo, 76. Pietro, Giovanni e Giacomo condotti [sul monte Tabor] e vinti [dalla trasfigurazione
di Cristo], ritornarono [in sé sentendo] la parola [di
Cristo] dalla quale furono interrotti sonni ben più
profondi (=il sonno della morte di Lazzaro), 79. e
videro che la loro compagnia era diminuita sia di
Mosè come d’Elia, e che il maestro aveva cambiato
le vesti; 82. tale ritornai io, e vidi star [china] sopra
di me, [per svegliarmi], quella pia donna che poco
prima aveva condotto i miei passi lungo il fiume Letè. 85. E tutto dubbioso dissi: «Dov’è Beatrice?».
Ed ella: «Vedi che è sotto le novelle fronde
[dell’albero], seduta sulla sua radice. 88. Vedi la
compagnia (=le sette virtù) che la circonda: gli altri
se ne vanno in cielo dietro al grifone cantando una
canzone più dolce e più profonda». 91. E, se il suo
parlare fu più diffuso, non so dire, perché avevo già
gli occhi fissi in quella (=Beatrice), che mi aveva
precluso ogni altro intendimento. 94. Ella sedeva
tutta sola sulla nuda terra, lasciata lì come a guardia
del carro, che vidi legare [all’albero] dall’animale
dalla duplice natura. 97. In cerchio le facevano di sé
corona le sette ninfe (=virtù), tenendo in mano quei
lumi (=i candelabri) che resistono ai venti turbinosi
d’Aquilone e d’Austro. 100. «Qui in questa selva
(=nel paradiso terrestre) tu resterai per poco tempo;
poi sarai con me per sempre cittadino di quella Roma [celeste], della quale è cittadino lo stesso Cristo.
103. Perciò, a favore del mondo che vive nel peccato, tieni ora gli occhi fissi sul carro, e quel che vedi,
ritornato di là (=sulla terra), fa’ in modo di scrivere.» 106. Così disse Beatrice; ed io, che ero tutto
proteso ad ascoltare i suoi comandi, rivolsi la mente
e gli occhi dove ella volle. 109. Un fulmine non discese mai con un movimento così veloce da una
spessa nube, quando piove da quella parte del cielo
che è più lontana [dalla terra], 112. come io vidi
l’uccello di Giove (=l’aquila) calare giù lungo il
tronco, rompendo [una parte] della scorza, nonché
dei fiori e delle foglie novelle; 115. e colpì il carro
con tutta la sua forza. Questi si piegò come [si piega] una nave in un fortunale, vinta dalle onde, ora a
destra, ora a sinistra. 118. Poi vidi avventarsi nella
parte centrale del carro trionfale una volpe [tanto
magra], che pareva digiuna di ogni buon pasto. 
Divina commedia. Purgatorio, a cura di P. Genesini 88
ma, riprendendo lei di laide colpe,
la donna mia la volse in tanta futa
quanto sofferser l’ossa sanza polpe.
121
Poscia per indi ond’era pria venuta,
l’aguglia vidi scender giù ne l’arca
del carro e lasciar lei di sé pennuta;
124
e qual esce di cuor che si rammarca,
tal voce uscì del cielo e cotal disse:
“O navicella mia, com’mal se’ carca!”.
127
Poi parve a me che la terra s’aprisse
tr’ambo le ruote, e vidi uscirne un drago
che per lo carro sù la coda fisse;
130
e come vespa che ritragge l’ago,
a sé traendo la coda maligna,
trasse del fondo, e gissen vago vago.
133
Quel che rimase, come da gramigna
vivace terra, da la piuma, offerta
forse con intenzion sana e benigna,
136
si ricoperse, e funne ricoperta
e l’una e l’altra rota e ‘l temo, in tanto
che più tiene un sospir la bocca aperta.
139
Trasformato così ‘l dificio santo
mise fuor teste per le parti sue,
tre sovra ‘l temo e una in ciascun canto.
142
Le prime eran cornute come bue,
ma le quattro un sol corno avean per fronte:
simile mostro visto ancor non fue.
145
Sicura, quasi rocca in alto monte,
seder sovresso una puttana sciolta
m’apparve con le ciglia intorno pronte;
148
e come perché non li fosse tolta,
vidi di costa a lei dritto un gigante;
e baciavansi insieme alcuna volta.
151
Ma perché l’occhio cupido e vagante
a me rivolse, quel feroce drudo
la flagellò dal capo infin le piante;
154
poi, di sospetto pieno e d’ira crudo,
disciolse il mostro, e trassel per la selva,
tanto che sol di lei mi fece scudo
157
a la puttana e a la nova belva. 160
121. Ma, riprendendola per le sue laide colpe, la
mia donna la volse in tanta fuga, quanto furono capaci le ossa senza polpe. 124. Poi per dove era prima venuta, vidi scendere l’aquila giù nella parte
centrale del carro e lasciarla cosparsa di penne. 127.
E, come se uscisse da un cuore che si rammarica, tale uscì una voce dal cielo, e disse: «O navicella mia,
come sei carica di cattiva merce!». 130. Poi mi
sembrò che la terra si aprisse tra le due ruote, e vidi
uscirne un drago che conficcò la coda nel carro.
133. E, come una vespa che ritira il pungiglione,
traendo a sé la coda maligna, strappò [una parte] del
fondo, e se ne andò via serpeggiando. 136. Quella
che rimase, come la terra fertile si ricopre di gramigna, così si ricoprì delle piume [dell’aquila], offerte
forse con intenzione sana e benigna, 139. e ne furono ricoperte l’una e l’altra ruota e il timone, in tanto
[breve tempo] che un respiro mantiene la bocca aperta più a lungo. 142. Così trasformato, il santo
carro mise fuori delle teste da tutte le sue parti, tre
sopra il timone e una in ciascun angolo. 145. Le
prime erano provviste di corna come un bue, ma le
altre quattro avevano un solo corno in fronte: un simile mostro finora non fu mai visto. 148. Sicura,
come una roccia su un monte elevato, mi apparve
seduta sopra di esso una puttana discinta, che guardava intorno con gli occhi invitanti; 151. e come per
[vigilare] che non gli fosse tolta, vidi accanto a lei
un gigante ritto in piedi; e di tanto in tanto si baciavano l’un l’altra. 154. Ma, poiché rivolse a me gli
occhi avidi e invitanti, quel feroce drudo (=amante
disonesto) la flagellò da capo a piedi. 157. Poi, pieno di sospetto e reso feroce dall’ira, sciolse il mostro
e lo condusse per la selva, tanto che questa m’impedì di vedere 160. la puttana e la nuova belva.
I personaggi
Il carro indica la Chiesa. Le sue trasformazioni nei
sette riquadri indicano la storia della Chiesa dal periodo delle persecuzioni ad opera dell’Impero romano, indicato dall’aquila, ai tempi di Dante, quando la sede papale è spostata ad Avignone (1305).
Il serpente indica il demonio, che tenta Eva e riesce
a indurla a disubbidire Dio e a coinvolgere nella disobbedienza anche Adamo.
Adamo ed Eva sono i progenitori dell’umanità che
con il loro peccato di superbia e di disobbedienza a
Dio hanno fatto perdere all’uomo l’immortalità e la
vita felice nel paradiso terrestre (Gn 2, 5-3, 24).
La pianta dispogliata è la pianta di cui parla la Bibbia (Gn 2, 15-17): l’albero del bene e del male, di
cui Adamo ed Eva, disobbedendo a Dio, mangiano
il frutto. Essa rimane senza foglie e senza fiori, finché non viene Cristo a darle la nuova vita sacrificandosi per l’umanità sulla croce.
Il grifone con la sua duplice natura (il corpo di leone e la testa d’aquila) indica la duplice natura (umana e divina) di Cristo, il Messia, che viene a riparare la colpa di Adamo. Il grifone è detto beato,
perché non mangia il frutto dell’albero del bene e
del male, come invece aveva fatto Eva e Adamo,
portando alla rovina il genere umano. Anzi obbedisce al Padre e si sacrifica per la salvezza dell’umanità.
Beatrice siede sulla radice dell’Impero (=Roma),
dove ha sede la Chiesa, per mettersi a guardia dell’albero (=la verità rivelata). Essa prende il posto
del grifone (=Cristo), salito al cielo, vicino al carro
della Chiesa.
Argo, figlio di Agenore, aveva cento occhi, metà
vegliavano e metà dormivano. Era, moglie di Giove,
lo mette a custodia di Io, la sacerdotessa di cui Giove si era invaghito e che per vendetta aveva trasformato in vacca. Mercurio però, per volere di Giove,
fa addormentare tutti gli occhi di Argo narrandogli
gli amori di Siringa per il dio Pan. Nel sonno lo uccide. Poi libera Io, che riprende l’aspetto umano. La
fonte di Dante è Ovidio, Metam. I, 568-747.
Il sonno e il risveglio di Dante indicano la morte e
la rinascita spirituale. Matelda lo invita a risorgere.
Divina commedia. Purgatorio, a cura di P. Genesini 89
Il Letè è il fiume del paradiso terrestre, che fa dimenticare il ricordo dei peccati commessi.
Il melo indica Cristo. L’immagine è ripresa dalla
Bibbia (Ct, 2, 3).
La trasfigurazione di Cristo avviene con Mosè ed
Elia sul monte Tabor alla presenza di tre apostoli,
Pietro, Giacomo e Giovanni (Mt 17, 1-8), che in cielo diventano simbolo delle tre virtù teologali (fede,
speranza, carità).
La storia della Chiesa in sette riquadri:
1. L’aquila che lacera l’albero indica l’epoca delle
persecuzioni dei cristiani ad opera dell’Impero romano. L’animale è normalmente simbolo dell’Impero.
2. La volpe indica l’epoca delle eresie nei primi secoli della storia della Chiesa.
3. L’aquila che lascia alcune penne cadere sul carro
indica la donazione di Costantino, fatta con buona
intenzione ma foriera di cattive conseguenze.
4. Il drago che sbuca tra le ruote del carro indica
l’Anticristo (o Satana), sull’esempio dell’Apocalisse
(12, 3-9). Secondo altri è Maometto, che tolse alla
Chiesa le regioni convertite alla fede.
5. Il carro che si ricopre delle penne dell’aquila indica la cupidigia di ricchezza e di potere politico,
che ha portato la Chiesa all’estrema corruzione del
presente.
6. Le penne dell’aquila che si trasformano in teste
cornute indicano la crescente ricerca di ricchezza e
di potere politico, che trasformano la Chiesa in un
essere mostruoso. L’immagine proviene dall’Apocalisse (17, 3).
7. La puttana discinta e il suo drudo indicano la
Chiesa e l’Impero (o meglio il potere politico), che
ora vanno d’accordo, ora sono in contrasto. La puttana discinta proviene dall’Apocalisse (17, 1). Il
drudo, cioè l’amante disonesto, indica, nel presente, Filippo il Bello, re di Francia, che ad Anagni offende il papa Bonifacio VIII (1303) e che poi riesce
a far trasferire la sede papale ad Avignone (1305).
La voce celeste è forse la voce di san Pietro, che si
lamenta perché la sua navicella ha caricato cattiva
merce, appunto la donazione di Costantino. Dante
aveva già usato l’immagine della Chiesa come una
navicella nell’Epistola, VI, 1.
La nova belva, su cui sta seduta la puttana discinta,
indica il trasferimento della sede papale da Roma ad
Avignone ad opera del papa Clemente V, succubo
del re francese Filippo il Bello.
Commento
1. In Pg XXX Dante entra con impeto nel mondo dei
simboli. Il simbolismo caratterizza la Divina commedia fin da If I, quando il poeta, persosi nella selva
oscura, è ostacolato da tre fiere, simbolo di tre vizi,
e riceve l’aiuto da Virgilio, simbolo della ragione.
Ed era continuato per l’Inferno e poi per il Purgatorio: il rito della purificazione di Pg I, gli angeli che
tolgono una P, che indica un peccato. Ora però il
poeta entra completamente nel mondo dei simboli:
attraverso i simboli ricostruisce la storia della Chiesa, dal passato al presente. Il carro (simbolo della
Chiesa) era comparso fin da Pg XXX. Su di esso era
Beatrice (simbolo del Messia). Ora egli tratteggia
non come storico né come poeta ma come profeta
la storia della Chiesa. Le immagini, i simboli, il tono profetico è preso dai Vangeli e soprattutto dall’Apocalisse. La scienza è un linguaggio semplice,
chiaro e descrittivo. La profezia è un linguaggio
complesso, oscuro e denso, capace di assorbire dentro di sé la realtà designata. Il carro, uno strumento
quotidiano che non dà particolari problemi, diventa
un simbolo, il simbolo della Chiesa, che deve procedere trascinata dal grifone, simbolo del Messia,
perché come il Messia ha due nature. Ugualmente
l’aquila, la volpe, le penne, il drago, la puttana e il
drudo diventano simbolo di altro. Normalmente il
linguaggio designa in modo diretto la realtà, ma nel
caso del linguaggio profetico succede il contrario. Il
linguaggio acquista una forza estrema, capace di assorbire la realtà dentro di sé. Il potenziamento è dovuto al fatto che non la parola puttana o drudo designano la realtà, ma la realtà, designata dalla parola, designa un’altra e più profonda realtà. Insomma
la parola carro, aquila, penne, puttana designano
l’oggetto, ma l’oggetto designa immediatamente un
altro oggetto, cioè la Chiesa, l’Impero, la donazione di Costantino, il papa. Il Medio Evo ha scoperto
il mondo dei simboli leggendo l’Apocalisse ed ha
saputo usarlo adeguatamente per avvicinarsi, interpretare e modificare la realtà. E Dante per fare anche in questo ambito poesia.
2. In If I compaiono le tre fiere, la lonza, il leone e
la lupa, poi nella profezia di Virgilio la lupa viene
ricacciata nell’inferno da un cane, il Veltro. Qui si
ripete una situazione molto simile: l’aquila, la volpe
e il drago traviano la vita della Chiesa, il cui carro
è caduto nelle mani della meretrice e del drudo,
senza che all’orizzonte appaia una qualche possibilità che la situazione cambi e si rovesci. Il poeta è costantemente impotente, quando vede dispiegarsi davanti ai suoi occhi la storia della Chiesa.
3. Il sonno di Dante rimanda al sonno che lo ha fatto
smarrire nella selva oscura. L’immersione nel Letè
gli aveva fatto dimenticare i peccati commessi (Pg
XXXI). Qui egli risorge a nuova vita. Matelda usa le
parole che sul monte Tabor Cristo dopo la trasfigurazione rivolge ai tre discepoli, che si erano addormentati: «Sùrgite et nolìte timere!» («Alzatevi e
non abbiate paura!») (Mt 17, 7).
4. Beatrice invita Dante a guardare con attenzione e
a fissare nella memoria i sette riquadri, che vedrà di
lì a poco: deve riferirli una volta che sarà ritornato
sulla terra. Dante si era chiesto fin da If II, 31-33,
qual era il senso del suo viaggio oltremondano. Ora
riceve indicazioni più precise. L’investitura ufficiale del suo viaggio sarà data in paradiso dal trisavolo
Cacciaguida (Pd XVII, 124-142).
5. Il grifone indica Cristo e le sue due nature, umana
e divina. Ha la testa e le ali d’aquila, mentre il corpo è di leone. Il tema della duplice natura di Cristo
è ripreso in Pd XXXIII, 127-132.
6. La meretrice lasciva e il drudo violento danno fisicamente l’idea della tempesta e della corruzione
in cui è caduta la Chiesa ai tempi del poeta e
dell’impotenza di Beatrice di porvi rimedio. U-
Divina commedia. Purgatorio, a cura di P. Genesini 90
gualmente Dante, il fedele, è impotente ed è costretto a stare a guardare.
6.1. La meretrice ha un precedente in If XVIII, 127-
136: Taidè, la puttana. È una donna sozza e scapigliata, che si graffia con le unghie merdose, che ora
si sdraia sedendosi sulle cosce, ora si rizza in piedi,
in attesa di nuovi clienti. La donna ripete i movimenti che era solita fare in vita. La prostituta, simbolo della Chiesa, arricchisce la lunga schiera delle
donne che appaiono nel poema (Beatrice, Lucia, la
Vergine Maria, Didone, Semiramide, Francesca da
Polenta, Taidè, Mirra, Pasife, Pia de’ Tolomei, Sapìa di Siena, Gentucca, Matelda, Piccarda Donati,
Costanza d’Altavilla, Cunizza da Romano, Raab
ecc.).
7. I danni alla vita spirituale provocati dalla donazione di Costantino erano stati condannati già in If
XIX, 115-117. Anche lì c’è un riferimento all’Apocalisse e si usa la stessa idea e la stessa espressione
forte: la Chiesa fu vista puttaneggiare coi regi dallo
scrittore sacro (v. 108).
8. Il drago è un animale derivato dalla mostruosa
combinazione di uccello, grifone, leone e serpente.
Qui indica il drago dell’Apocalisse (12, 9), cioè Satana, che lascia l’abisso infernale, opera per vie sotterranee e con le lusinghe di beni terreni getta nello
scompiglio e porta al traviamento la Chiesa e i fedeli. In Pg VIII, 100-108, ricompare per tentare simbolicamente le anime purganti che per la notte si sono
messe al riparo nella valletta. Ma i due angeli, posti
a guardia delle entrate della valle, lo cacciano via
da dove era venuto. Il Satana di Dante, scagliato da
Dio giù dal cielo e conficcato all’inferno, cioè al
centro della terra e dell’universo, ha un aspetto molto diverso: è un gigante con tre teste e sei ali e nelle
tre bocche maciulla un dannato (If XXXIV). D’altra
parte era prerogativa del diavolo la capacità di potersi trasformare, poiché nella vita le lusinghe mondane acquistano mille forme: i pagani adorano un
unico dio d’oro e d’argento, i papi invece ne adorano cento (If XIX, 112-114).
9. Il drudo, cioè l’amante disonesto (in Dante il termine ha sempre significato negativo), è, nel presente, Filippo il Bello, re di Francia. Sciarra Colonna,
suo luogotenente, offende il papa Bonifacio VIII catturandolo e schiaffeggiandolo («schiaffo di Anagni»). Il sovrano ha poi la forza d’imporre un papa
francese, Clemente V (1305-1314), e di fargli trasferire la sede papale ad Avignone, dove poteva più
facilmente controllarla. Il drudo che slega il carro
della Chiesa dall’albero del bene e del male e lo trascina nella selva con la meretrice indica appunto il
trasferimento della Curia romana da Roma ad Avignone. Il poeta non nomina Bonifacio VIII, suo acerrimo nemico, anche se riconosce che è stato offeso
dal sovrano francese. Ribadisce invece che ad opera
di Bonifacio VIII la Chiesa si era allontanata profondamente dagli insegnamenti del Vangelo, attratta
dai beni mondani. Di qui la lunga serie di papi simoniaci condannanti all’inferno (If XIX).
10. La storia profetica della Chiesa qui delineata va
confrontata con la storia delle quattro età dell’uomo
delineata in If XIV, 94-120, e con la storia dell’Impero delineata in Pd VI, 1-96. Le tre storie vanno
lette simultaneamente e tra loro integrate. Sulla storia dell’umanità, che è storia di decadenza da una
mitica età dell’oro alla corruzione del presente, il
poeta proietta la storia della Chiesa e la storia
dell’Impero, le due istituzioni che Dio ha suscitato
per riportare l’uomo sulla via che gli permette di
conseguire la felicità terrena e quella ultraterrena.
Più volte il poeta ha affrontato i problemi da più
punti di vista, perché soltanto più punti di vista permettevano di aggredire la complessità delle questioni.
11. La Divina commedia si presenta come un grande organismo, le cui parti sono collegate da una fittissima rete di rimandi e di richiami. D’altra parte
anche la visione della storia dell’umanità aveva le
stesse caratteristiche: Dio crea l’uomo, che gli disobbedisce. Lo caccia dal paradiso terrestre. Ma
preannunzia l’avvento di un Salvatore. E manda suo
figlio sulla terra a redimere l’umanità. Cristo è il
nuovo Adamo, venuto a riparare la colpa commessa.
Alla fine del mondo verrà a giudicare i vivi e i morti. La storia umana è storia di decadenza, dall’età
dell’oro si passa all’età dell’argento, del ferro (If
XIV, 94-120). Ad ogni occasione i medioevali rafforzavano e articolavano questa struttura teorica e
questa visione del mondo e della storia. E adattavano ad essa tutti gli avvenimenti, piccoli e grandi,
della vita umana. Lo scopo era quello di andare oltre l’apparenza sensibile, per mettersi in contatto
con lo scorrere profondo della storia, che pure esisteva, anche se Dio non permetteva che l’uomo lo
conoscesse e la ragione umana non era capace di capire: Ulisse è travolto da un uragano davanti alla
montagna del purgatorio (If XXVI, 136-142), Virgilio invita l’uomo ad accontentarsi di sapere che le
cose stanno così, altrimenti non era necessario che
Cristo s’incarnasse e venisse a salvare l’umanità (Pg
III, 31-39). Insomma la storia dell’umanità è prestabilita (Dio la conosce), anche se noi non la conosciamo. Ciò ha una straordinaria conseguenza: Dio,
che ha creato l’uomo e che è buono, non può che
avere massimizzato il bene e ridotto al minimo il
male. Ciò induce all’ottimismo e a sopportare fiduciosamente anche le più dure prove della vita. E di
una tale fiducia la società medioevale, come tutte le
società preindustriali, aveva un estremo bisogno.
11.1. Gli umanisti, che avrebbero lasciato alle spalle
l’oscurantismo medioevale, credevano invece alla
magia e all’alchimia. Non è detto che ciò sia un progresso... Questa volontà estrema di trovare il filo
conduttore, la chiave della storia perdura anche nei
secoli successivi, quando al pensiero religioso si affianca il pensiero laico. Nel Settecento gli illuministi propongono una visione della storia come progresso continuo ed inarrestabile. Nell’Ottocento –
da Hegel a Comte a Marx – si cerca il meccanismo
inevitabile e necessario che guida la storia umana.
Insomma una Provvidenza laica! Non si capisce bene l’utilità di sostituire una visione religiosa o metafisica della storia con un’altra, assolutamente equivalente alla prima.
Divina commedia. Purgatorio, a cura di P. Genesini 91
12. L’organicità e la compattezza dell’universo simbolico medioevale si vede anche nell’intenso rapporto che c’è tra cielo e terra: il cielo era percorso
continuamente, giorno e notte, da angeli che andavano e tornavano dalla terra. E nel rapporto che si
stabilisce tra i vivi e i morti, ben recepito in tutto il
Purgatorio.
13. L’Apocalisse è un’opera affascinante, che ha
colpito più di altre l’immaginario simbolico medioevale. Essa parla di un presente dominato dalle persecuzioni ai buoni e a coloro che vivono nella fede,
dominato dal male, dalla corruzione, dai nemici di
Dio, dall’Anticristo; e dell’avvento dell’agnello di
Dio, che farà una giustizia implacabile su tutti i suoi
nemici, fino all’annientamento totale dell’Anticristo. Il motivo del successo è facilmente intuibile: le
cose paurose esercitano un fascino particolare, a
maggior ragione se riguardano la propria vita e il
proprio futuro. L’una e l’altro non sono nelle capacità di controllo dell’uomo, perciò l’uomo cerca altre
vie, se non per controllare, almeno per conoscere ciò
che ineluttabilmente lo aspetta. Consapevole di tutto
ciò, Dante usa in molti casi il fascino ignoto e
l’oscurità delle profezie, per riportare il fedele sulla
retta via e per far scervellare i suoi commentatori...
Accanto alle cose oscure come le profezie (il Veltro
di If I, 101, il DUX di Pg XXXIII, 43, ecc.) egli pone anche i versi ambigui o reticenti: «Poscia, più
che ‘l dolor, poté ‘l digiuno», dice il conte Ugolino
della Gherardesca, lasciando in dubbio il lettore se
ha divorato i figli morti (If XXXIII, 75); «Iddio si
sal qual poi mia vita fusi», dice Piccarda Donati che
è stata rapita dal convento e costretta a sposarsi (Pd
III, 108).
13.1. Curiosamente Machiavelli nel 1512-13 non si
comporta in modo diverso da Giovanni e da Dante,
per suscitare il principe e le forze italiane che cacceranno i barbari dall’Italia (Principe, XXVI). Ricorre
ai testi antichi, alla Bibbia, infiamma gli animi, parla di estremo degrado del presente, riferisce di fatti
miracolosi avvenuti e cerca di proferire una profezia
che si autorealizzi. Non male per chi parla di Dio
con una fede tiepida e di maniera, e considera la
Fortuna come padrona di poco più della metà delle
azioni umane... Un po’ di buon senso vorrebbe che,
se esiste la Fortuna, non esiste Dio; e viceversa. Ma
quando si ha fretta di concludere (e di irretire), non
si va tanto per il sottile né si bada ai salti logici nei
ragionamenti.
La struttura del canto è semplice: 1) il carro fa
un’inversione e poi si ferma; 2) i componenti della
processione si mettono intorno ad un albero spoglio
celebrando il grifone; 3) il grifone lega il carro
all’albero, che rifiorisce; 4) Beatrice e le sette virtù
si mettono a guardia della pianta; mentre 5) Dante si
addormenta; 6) quando si sveglia vede un’aquila,
una volpe e un drago, che danneggiano il carro; poi
7) il carro si trasforma in un essere mostruoso, su cui
8) compaiono una meretrice e un gigante, che si baciano; 9) la meretrice rivolge gli occhi invitanti al
poeta, allora il gigante la frusta da capo a piedi;
quindi 10) slega il carro mostruoso dall’albero e con
la meretrice scompare nella selva.
Divina commedia. Purgatorio, a cura di P. Genesini 92
Canto XXXIII
‘Deus, venerunt gentes’, alternando
or tre or quattro dolce salmodia,
le donne incominciaro, e lagrimando;
1
e Beatrice sospirosa e pia,
quelle ascoltava sì fatta, che poco
più a la croce si cambiò Maria.
4
Ma poi che l’altre vergini dier loco
a lei di dir, levata dritta in pè,
rispuose, colorata come foco:
7
‘Modicum, et non videbitis me;
et iterum, sorelle mie dilette,
modicum, et vos videbitis me’.
10
Poi le si mise innanzi tutte e sette,
e dopo sé, solo accennando, mosse
me e la donna e ‘l savio che ristette.
13
Così sen giva; e non credo che fosse
lo decimo suo passo in terra posto,
quando con li occhi li occhi mi percosse;
16
e con tranquillo aspetto “Vien più tosto”,
mi disse, “tanto che, s’io parlo teco,
ad ascoltarmi tu sie ben disposto”.
19
Sì com’io fui, com’io dovea, seco,
dissemi: “Frate, perché non t’attenti
a domandarmi omai venendo meco?”.
22
Come a color che troppo reverenti
dinanzi a suo maggior parlando sono,
che non traggon la voce viva ai denti.
25
avvenne a me, che sanza intero suono
incominciai: “Madonna, mia bisogna
voi conoscete, e ciò ch’ad essa è buono”.
28
Ed ella a me: “Da tema e da vergogna
voglio che tu omai ti disviluppe,
sì che non parli più com’om che sogna.
31
Sappi che ‘l vaso che ‘l serpente ruppe
fu e non è; ma chi n’ha colpa, creda
che vendetta di Dio non teme suppe.
34
Non sarà tutto tempo sanza reda
l’aguglia che lasciò le penne al carro,
per che divenne mostro e poscia preda;
37
ch’io veggio certamente, e però il narro,
a darne tempo già stelle propinque,
secure d’ogn’intoppo e d’ogni sbarro,
40
nel quale un cinquecento diece e cinque,
messo di Dio, anciderà la fuia
con quel gigante che con lei delinque.
43
E forse che la mia narrazion buia,
qual Temi e Sfinge, men ti persuade,
perch’a lor modo lo ‘ntelletto attuia;
46
ma tosto fier li fatti le Naiade,
che solveranno questo enigma forte
sanza danno di pecore o di biade.
49
Tu nota; e sì come da me son porte,
così queste parole segna a’ vivi
del viver ch’è un correre a la morte.
52
E aggi a mente, quando tu le scrivi,
di non celar qual hai vista la pianta
ch’è or due volte dirubata quivi.
55
Qualunque ruba quella o quella schianta,
con bestemmia di fatto offende a Dio,
che solo a l’uso suo la creò santa.
58
1. «O Dio, sono arrivate le genti» le donne (=le
sette virtù) incominciarono a cantare la dolce salmodia, alternandosi ora a tre ora a quattro, e intanto
piangevano. 4. Beatrice, sospirando per la pietà, le
ascoltava, facendosi tale, che Maria si cambiò poco
di più sotto la croce. 7. Ma, dopo che le altre vergini le diedero la possibilità di parlare, si alzò dritta in
piedi e rispose con il volto infuocato dal rossore: 10.
«Passerà poco tempo, e non mi vedrete; e di nuovo, o sorelle mie dilette, passerà poco tempo, e voi
mi vedrete». 13. Poi si mise davanti a tutte e sette e,
con un cenno, dietro di sé mi fece andare con Matelda e con il saggio (=Stazio) che era rimasto con
me. 16. Così se ne andava. E non penso che avesse
fatto dieci passi, quando con i suoi occhi colpì i miei
occhi 19. e con l’aspetto tranquillo mi disse:
«Cammina più rapidamente, così, se io parlo con te,
tu puoi ascoltarmi meglio». 22. Non appena fui accanto a lei, come dovevo, mi disse: «O fratello, perché non provi a farmi domande, se ormai vieni con
me?». 25. Come coloro che, parlando davanti a un
loro superiore, sono troppo rispettosi, tanto che non
riescono a parlare chiaramente, 28. così avvenne a
me, che incominciai a voce bassa: «O madonna, voi
conoscete ciò che io devo sapere e ciò che serve per
rispondermi». 31. Ed ella a me: «Voglio che tu ormai ti sciolga dal timore e dalla vergogna, così che
tu non parli più come un uomo che sogna (=in modo
insensato). 34. Sappi che il vaso (=il carro della
Chiesa), che il serpente ruppe, una volta fu integro,
ma ora non lo è più. Ma chi ne ha colpa stia certo
che la vendetta di Dio non teme la [prova del]le
zuppe (=giungerà inesorabile). 37. Non resterà per
sempre senza eredi l’aquila che lasciò le sue penne
sul carro, per le quali esso prima divenne mostro e
poi preda. 40. Io vedo con certezza assoluta [in Dio]
(e perciò posso predirlo) che le costellazioni vicine
(=tra breve), libere da ogni intoppo e da ogni ostacolo, porteranno il tempo 43. in cui un cinquecento
dieci e cinque, inviato da Dio, ucciderà la meretrice
con quel gigante che pecca con lei. 46. Forse la mia
predizione oscura, come quelle di Temi e della
Sfinge, ti persuade poco, perché come queste è incomprensibile. 49. Ma ben presto i fatti diventeranno le Naiadi, che chiariranno questo grande enigma
senza danno per le pecore e per i raccolti (=per Dante). 52. Tu prendi nota. E, come da me sono dette,
così queste parole consegna ai vivi, la cui vita è un
correre verso la morte. 55. Quando tu le scriverai,
ricòrdati di non nascondere come hai visto la pianta
(=il carro della Chiesa) che ora qui è stata due volte
derubata. 58. Chiunque la derubi o ne spezzi i rami,
con un’azione sacrilega reca offesa a Dio, che la
consacrò soltanto per i fini da Lui prestabiliti. 
Divina commedia. Purgatorio, a cura di P. Genesini 93
Per morder quella, in pena e in disio
cinquemilia anni e più l’anima prima
bramò colui che ‘l morso in sé punio.
61
Dorme lo ‘ngegno tuo, se non estima
per singular cagione esser eccelsa
lei tanto e sì travolta ne la cima.
64
E se stati non fossero acqua d’Elsa
li pensier vani intorno a la tua mente,
e ‘l piacer loro un Piramo a la gelsa,
67
per tante circostanze solamente
la giustizia di Dio, ne l’interdetto,
conosceresti a l’arbor moralmente.
70
Ma perch’io veggio te ne lo ‘ntelletto
fatto di pietra e, impetrato, tinto,
sì che t’abbaglia il lume del mio detto,
73
voglio anco, e se non scritto, almen
dipinto,
che ‘l te ne porti dentro a te per quello
che si reca il bordon di palma cinto”.
76
E io: “Sì come cera da suggello,
che la figura impressa non trasmuta,
segnato è or da voi lo mio cervello.
79
Ma perché tanto sovra mia veduta
vostra parola disiata vola,
che più la perde quanto più s’aiuta?”.
82
“Perché conoschi”, disse, “quella scuola
c’hai seguitata, e veggi sua dottrina
come può seguitar la mia parola;
85
e veggi vostra via da la divina
distar cotanto, quanto si discorda
da terra il ciel che più alto festina”.
88
Ond’io rispuosi lei: “Non mi ricorda
ch’i’ straniasse me già mai da voi,
né honne coscienza che rimorda”.
91
“E se tu ricordar non te ne puoi”,
sorridendo rispuose, “or ti rammenta
come bevesti di Letè ancoi;
94
e se dal fummo foco s’argomenta,
cotesta oblivion chiaro conchiude
colpa ne la tua voglia altrove attenta.
97
Veramente oramai saranno nude
le mie parole, quanto converrassi
quelle scovrire a la tua vista rude”.
100
E più corusco e con più lenti passi
teneva il sole il cerchio di merigge,
che qua e là, come li aspetti, fassi
103
quando s’affisser, sì come s’affigge
chi va dinanzi a gente per iscorta
se trova novitate o sue vestigge,
106
le sette donne al fin d’un’ombra smorta,
qual sotto foglie verdi e rami nigri
sovra suoi freddi rivi l’Alpe porta.
109
Dinanzi ad esse Eufratès e Tigri
veder mi parve uscir d’una fontana,
e, quasi amici, dipartirsi pigri.
112
“O luce, o gloria de la gente umana,
che acqua è questa che qui si dispiega
da un principio e sé da sé lontana?”.
115
Per cotal priego detto mi fu: “Priega
Matelda che ‘l ti dica”. E qui rispuose,
come fa chi da colpa si dislega,
118
61. Per aver morso il frutto di quella pianta, in pena
[sulla terra] e in desiderio [nel limbo] per più di cinquemila anni Adamo ed Eva bramarono ardentemente [la venuta di] colui (=Gesù Cristo), che punì
su di sé quel morso. 64. Il tuo ingegno è addormentato, se non comprende che essa per un motivo singolare è tanto eccelsa ed ha fronde e rami rovesciati.
67. E, se i pensieri vani (=rivolti verso i beni terreni)
non fossero intorno alla tua mente come l’acqua del
fiume Elsa [che produce incrostazioni] e se il piacere di questi pensieri non fosse come il sangue di Piramo sul gelso, 70. solamente per tali circostanze
avresti capito che, nel divieto [di toccarlo], l’albero
indicava la giustizia di Dio dal punto di vista morale. 73. Ma, poiché io vedo che il tuo intelletto come
pietra fa fatica a capire e che per la sua durezza è
pieno di oscurità, così che ti abbaglia la luce delle
mie parole, 76. voglio anche che tu le porti dentro di
te, se non scritte, almeno dipinte, per lo stesso motivo per cui [a ricordo del pellegrinaggio] si porta il
bastone cinto [con un ramo] di palma». 79. Ed io:
«Così come la cera è segnata dal sigillo, che non
modifica la figura impressa, il mio cervello è ora segnato da voi. 82. Ma per quale motivo la vostra parola, da me desiderata, vola tanto alta sopra la mia
capacità [di comprendere], che quanto più si sforza
[di capire] tanto più è incapace [di farlo]?». 85.
«Affinché tu possa conoscere» disse «quella scuola
che hai seguìto e veda come la sua dottrina [non]
possa stare dietro alla mia parola; 88. e [affinché] tu
veda come la via della sapienza umana tanto si discosti dalla sapienza divina e quanto sia lontano dalla terra il cielo che gira più veloce.» 91. Perciò io
risposi: «Non ricordo di essermi mai allontanato da
voi, né di ciò ho la coscienza che mi possa rimordere». 94. «Se tu non te ne puoi ricordare» mi rispose
sorridendo, «ricorda almeno che oggi hai bevuto
l’acqua del fiume Letè. 97. E, se dal fumo si deduce
che c’è il fuoco, questa rimozione del ricordo dimostra chiaramente che c’è colpa nella tua volontà, che
è rivolta altrove (=non è rivolta verso di me). 100.
Ma d’ora in poi le mie parole saranno comprensibili,
quando sarà necessario che io le esprima chiaramente alla tua mente dura [a capire].» 103. Il sole si
manteneva più splendente e a passi più lenti sul cerchio di mezzogiorno (=sul meridiano), che si sposta
in relazione a chi lo guarda, 106. quando si fermarono (come si ferma chi guida un gruppo di persone,
se trova qualche notizia di grande o di piccola importanza) 109. le sette donne al margine di un’ombra smorta, simile a quella che la montagna proietta
sopra i suoi freschi ruscelli, [che scorrono] sotto le
foglie verdi ed i rami oscuri. 112. Davanti ad esse
mi parve di vedere uscire l’Eufrate ed il Tigri da
una fontana e, come due amici, separarsi lentamente. 115. «O luce, o gloria dell’umanità, che acqua è
questa che sgorga da un’unica fonte e che poi si divide?» 118. A tale preghiera Beatrice mi rispose in
questo modo: «Prega Matelda che te lo dica». La
bella donna mi rispose come fa 
Divina commedia. Purgatorio, a cura di P. Genesini 94
la bella donna: “Questo e altre cose
dette li son per me; e son sicura
che l’acqua di Letè non gliel nascose”.
121
E Beatrice: “Forse maggior cura,
che spesse volte la memoria priva,
fatt’ha la mente sua ne li occhi oscura.
124
Ma vedi Eunoè che là diriva:
menalo ad esso, e come tu se’ usa,
la tramortita sua virtù ravviva”.
127
Come anima gentil, che non fa scusa,
ma fa sua voglia de la voglia altrui
tosto che è per segno fuor dischiusa;
130
così, poi che da essa preso fui,
la bella donna mossesi, e a Stazio
donnescamente disse: “Vien con lui”.
133
S’io avessi, lettor, più lungo spazio
da scrivere, i’ pur cantere’ in parte
lo dolce ber che mai non m’avrìa sazio;
136
ma perché piene son tutte le carte
ordite a questa cantica seconda,
non mi lascia più ir lo fren de l’arte.
139
Io ritornai da la santissima onda
rifatto sì come piante novelle
rinnovellate di novella fronda,
142
puro e disposto a salire alle stelle. 145
121. chi si discolpa: «Gli ho detto questa ed altre
cose, e sono sicura che l’acqua del fiume Letè non
gliele ha fatte dimenticare». 124. E Beatrice:
«Forse la maggiore attenzione, che spesso spegne la
memoria, ha reso ciechi gli occhi della sua mente.
127. Ma vedi il fiume Eunoè che scorre laggiù:
conducilo alle sue acque e, come sei solita fare, ravviva la sua memoria, che ora è tramortita». 130.
Come un’anima gentile, che non cerca pretesti ma
che fa sua la volontà di altri, non appena qualche
segno gliela rende manifesta; 133. così la bella donna mi prese per mano e si mosse. A Stazio con grazia femminile disse: «Vieni con lui». 136. O lettore,
se io avessi uno spazio maggiore per scrivere, canterei anche in parte (=nei limiti delle mie capacità) la
dolcezza di quell’acqua, che non mi avrebbe mai
saziato. 139. Ma, poiché sono piene tutte le pagine
destinate a questa seconda cantica, il freno dell’arte
poetica m’impedisce di procedere oltre. 142. Io ritornai [al fianco di Beatrice] rinnovato da quella
santissima onda, così come le giovani piante sono
rinnovate dalle nuove fronde, 145. [con l’animo] puro e disposto a salire alle stelle.
I personaggi
«O Dio, sono arrivate le genti» è il primo versetto
del Salmo 78, che lamenta la distruzione di Gerusalemme ad opera dei caldei: «O Dio, le genti sono
penetrate nella tua eredità, hanno profanato il tuo
santo tempio».
«Passerà poco tempo, e non mi vedrete... » sono le
parole con cui Gesù preannuncia agli apostoli la sua
morte e la sua resurrezione (Gv 16, 16-18).
Il Cinquecento dieci e cinque in numeri romani diventa DXV, cioè per anagramma DVX, DUX, duce,
guida. Il poeta profetizza l’avvento di un duce, inviato da Dio, che ucciderà la meretrice (=la Chiesa
avignonese) e il gigante (Filippo il Bello, re di Francia) che giace con lei. Il duce sembrerebbe essere un
imperatore, poiché al momento la Chiesa si trova in
una gravissima crisi (la cattività avignonese) e non
sembra trovare in sé le forze per uscirne. Di qui
l’immediata identificazione con Enrico VII di Lussemburgo, proposta fin dai primi commentatori. La
profezia è legata a quella del Veltro di If I, 105.
Temi, figlia di Urano e di Gea e appartenente alla
stirpe dei Titani, è rappresentata con la cornucopia,
simbolo dell’abbondanza, e con la bilancia, simbolo
della giustizia. In Ovidio fa una oscura profezia a
Deucalione, famoso re della Tessaglia, e a sua moglie Pirra (Metam. I, 347-415).
La prova delle zuppe – si tratta di un’antica credenza fiorentina – permetteva all’omicida di sottrarsi
alla vendetta dei parenti della vittima, se riusciva a
mangiare per nove giorni consecutivi una zuppa di
vino sulla tomba della sua vittima.
La Sfinge nella mitologia greca è un mostro con il
corpo di leone alato ed il capo di donna. Stava su
una rupe presso Tebe ed uccideva tutti coloro che
non riuscivano a sciogliere questo enigma: «Qual è
quell’animale che parla, che alla mattina si muove
con quattro piedi, a mezzo giorno con due e alla sera
con tre?». I tebani promettono la signoria della loro
città a chi scioglie l’enigma e li libera dalla Sfinge,
la quale in séguito al suo scioglimento sarebbe morta. Vi riesce Edipo, figlio di Laio. La risposta è
l’uomo: alla nascita cammina a quattro zampe, nella
maturità con due, nella vecchiaia con tre. Sono esclusi coloro che si fermano per strada.
Naiadi sono ninfe delle fonti, ma non avevano capacità profetiche. Qui il poeta intende Laiades, usato
da Ovidio (Metam. VII, 759 sgg.) ed erroneamente
trascritto con Naiades, che indica il figlio di Laio,
cioè Edipo, che risolve il quesito posto dalla Sfinge,
un leone alato con il capo di donna.
Il fiume Elsa, un affluente dell’Arno, ha le acque
molto calcaree, che ricoprono rapidamente di una
pattina gli oggetti che vi sono immersi.
Piramo e Tisbe sono due giovani babilonesi che si
amano contro il volere dei genitori. Sono vicini di
casa e si parlano attraverso un foro fatto nel muro.
Un giorno si danno appuntamento fuori città sotto un
gelso. Arriva prima Tisbe, che per sfuggire a una leonessa si rifugia in una grotta. La leonessa però
macchia di sangue un velo che le è caduto. Quando
giunge e lo trova, Piramo pensa che sia stata sbranata, e si uccide. Il suo sangue bagna le radici del
gelso, i cui frutti bianchi da quel momento diventano vermigli. Tisbe sopraggiunge, trova l’amato ormai morente e si uccide anche lei. I due innamorati
sono così uniti nell’amore e nella morte. La fonte di
Dante è Ovidio, Metam. IV, 55-166.
L’albero rovesciato è l’albero del bene e del male
che già si trovava nel paradiso terrestre quando Dio
creò Adamo ed Eva (Gn 2, 15-17). Per aver mangiato il frutto di quella pianta, i progenitori devono
poi scontare la colpa rimanendo 5.000 anni nel limbo, fino alla discesa nel limbo di Gesù Cristo. Il 
95
poeta stabilisce un parallelismo tra l’antica offesa e
la nuova offesa fatta alla pianta dalla meretrice e dal
gigante, cioè dal papa Clemente V e dal re di Francia Filippo il Bello (1305).
Il Letè e l’Eunoè sono i due fiumi del purgatorio la
cui acqua fa rispettivamente dimenticare i peccati
commessi e ricordare le buone azioni. Essi quindi
purificano il poeta e lo preparano a salire alle stelle.
L’Eufrate ed il Tigri sono i due fiumi della Mesopotamia, tra i quali nacquero le prime civiltà (sumeri,
assiri, babilonesi). Il poeta fa riferimento ad essi per
dire che dalla fontana uscivano due fiumi abbondanti di acque. I due fiumi sono citati nella Bibbia
(Gn 2, 10-14).
Commento
1. Il canto inizia in un’atmosfera di amarezza dopo
le visioni della Chiesa del canto precedente: il drudo portava via con sé la meretrice. Il nuovo canto si
apre alla speranza: Dio invierà un Cinquecento dieci e cinque, che ucciderà la meretrice ed il gigante
che pecca con lei (vv. 40-45). E si sviluppa con un
lungo discorso tra Beatrice e Dante sulle difficoltà
che il poeta ha di capire le parole della donna (vv.
64-126). Ha quindi il momento rituale nell’immersione nel Eunoè, che rende il poeta pronto a salire
alle stelle (vv. 127-145).
2. Beatrice è piena di tristezza dopo le visioni della
Chiesa. E, per annunciare la morte e la resurrezione
della chiesa dalla corruzione presente, usa le parole
con cui Cristo ha annunziato la sua morte e la sua resurrezione: «Passerà poco tempo, e non mi vedrete;
e di nuovo, o sorelle mie dilette, passerà poco tempo, e voi mi vedrete» (Gv 16, 16). Poi chiede a
Dante di avvicinarsi, per dirgli cose ancora più importanti: la Chiesa, portata al male dal serpente,
metteva in pratica il Vangelo, ma ora non lo fa più,
ma la vendetta di Dio contro gli ecclesiastici responsabili della corruzione sarà inesorabile. E quindi la
donna lancia minacciosa la profezia del Cinquecento dieci e cinque, inviato direttamente da Dio sulla
terra, che ucciderà la fuia e il gigante che con lei
delinque.
2.1. L’invettiva di Beatrice e l’assicurazione sarà ribadita anche da san Pietro, che se la prende in modo
particolare con Bonifacio VIII (Pd XXVII, 10-66).
Essa rimanda a If XIX, il canto in cui il poeta condanna duramente i papi simoniaci
3. Chi sia il personaggio indicato dal numero Cinquecento dieci e cinque è uno dei problemi insolubili della Divina commedia. Ad esso si può aggiungere il problema di chi sia il Veltro, che ucciderà la
lupa «con doglia» (If I, 105) e chi sia Matelda, la
donna che il poeta incontra nel paradiso terrestre
(Pg XXVIII, 37 sgg.). Il testo fornisce i seguenti dati: è erede dell’aquila imperiale (vv. 37-38), avrà
autorità non per investitura ma direttamente da Dio
(v. 44) e vincerà il gigante e la meretrice (vv. 44-
45). Perciò gli interpreti lo identificano con Enrico
VII di Lussemburgo, Uguccione della Fagiuola, che
dopo la vittoria di Montecatini (1315) è chiamato
«messo di Dio», Cangrande della Scala, il Veltro (in
questo caso il problema è soltanto spostato). Forse il
problema è mal posto, perché si confonde profezia
con previsione.
3.1. Il Cinquecento dieci e cinque in numeri romani
si scrive DXV, che anagrammato diventa DVX,
DUX, duce, guida. Il duce sembra essere un imperatore perché è erede dell’aquila. Di qui l’immediata identificazione con Enrico VII di Lussemburgo
proposta fin dai primi commentatori, che possono
contare anche su Pd XXX, 133-138, dove Beatrice
indica a Dante il seggio che gli è riservato (di nessun altro personaggio il poeta predìce la salvezza).
A questo imperatore, che in un primo momento aveva suscitato gli entusiasmi del poeta, si perverrebbe
anche interpretando il passo secondo la tecnica
criptografica dell’Apocalisse (13, 18), che nel numero 666, scritto in ebraico, indicava in Nerone
l’Anticristo: il trionfo dell’imperatore coincideva
con l’avvento della sesta epoca di Cristo (il 1315).
In realtà Dante lascia indeterminato il personaggio,
come voleva la tecnica della profezia, perché così
creava un clima di timore e di attesa, che dava
all’eventuale personaggio il potere di realizzare la
profezia. Peraltro il poeta non poteva essere molto
preciso, altrimenti non faceva più una profezia, ma
una previsione (un’idea sconosciuta nel Medio Evo). Ma egli non aveva bisogno di una previsione,
aveva bisogno invece di un clima di attesa, in modo
che la profezia producesse la propria autorealizzazione. E in questa autorealizzazione erano coinvolti
colui che si sentiva investito dalla profezia, la cultura che in proposito si diffondeva in mezzo alla popolazione, la popolazione stessa, che nella convinzione
che la profezia si dovesse necessariamente realizzare spingeva in quella direzione, e la faceva realizzare.
3.2. Oltre a questo Dante ha una profonda conoscenza dell’animo umano e della cultura del suo
tempo e del mondo antico e sa che una cosa oscura
attira maggiormente l’attenzione di una cosa chiara
e comprensibile; e che una profezia o una minaccia
indeterminata incute timore, rispetto ed attesa in chi
ascolta, soprattutto se di bassa cultura. La Bibbia
giustamente diceva che «l’inizio della sapienza è il
timore verso Dio». D’altra parte la cultura della profezia si radicava nell’Apocalisse ed era particolarmente diffusa nel Duecento.
3.3. La profezia e l’attesa del Cinquecento dieci e
cinque è anche legata al fatto che per il poeta l’Impero era rimasto senza eredi legittimi con la morte
di Federico II di Svevia (1250). Serviva perciò un
personaggio, indicato profeticamente da tale numero, capace di restaurare l’Impero e di far ritornare la
Chiesa entro i suoi limiti. La situazione però era talmente grave (Impero vacante e di lì a poco cattività
avignonese), che occorreva l’intervento diretto di
Dio. Il poeta aveva ribadito le stesse tesi in Pg VI,
91-117, dove criticava la Chiesa che invadeva il potere politico e gli imperatori tedeschi che si occupavano della Germania e dimenticavano l’Italia.
3.4. La profezia di Beatrice si riferisce alla decadenza e alla corruzione che coinvolge la Chiesa e la
Curia romana, quando la sede papale è trasportata
ad Avignone (1305). Il riferimento è al papa Cle-
96
mente V e al sovrano francese Filippo il Bello. Dante si lamenta di ciò anche in Pd VI, 97-111, per
bocca dell’imperatore Giustiniano. Il poeta usa la
profezia (vv. 1-12) e immagini prese dall’Apocalisse (17, 8; vv. 31-45), per dare maggiore forza alle
sue parole. Inoltre stabilisce poco dopo un parallelismo tra offesa di Adamo ed Eva alla pianta del bene
e del male, che ora è rovesciata, e offesa presente
alla pianta della Chiesa. E come i progenitori hanno
pagato con 5.000 anni di limbo il loro peccato, così
pagheranno la meretrice e il gigante. La Chiesa viene definita fuia, ladra, poiché ha sottratto all’Impero
il potere temporale. Dicendo la profezia, Beatrice
usa le parole con cui Gesù Cristo annunciò agli apostoli la sua passione e resurrezione (vv. 10-13; Gv
16, 16-18).
3.5. La profezia del Cinquecento dieci e cinque
come quella del Veltro di If I, 105, s’inserisce in
quel filone delle profezie che era presente sia nella
Bibbia sia nel mondo pagano (l’oracolo di Delfi, la
Sibilla cumana ecc.) e che ha uno sviluppo straordinario nel Medio Evo con le sette millenaristiche,
che attendevano la discesa dello Spirito Santo e la
fine del mondo. D’altra parte in formato ridotto anche le parole di Farinata degli Uberti o di Brunetto
Latini sul futuro di Dante sono profezie. Tra le une e
le altre c’è però una profonda differenza: quelle sul
destino del poeta si realizzano, le altre invece sono e
continuano a rimanere profezie. Il motivo dovrebbe
essere chiaro. L’effetto di una profezia, l’impatto
che ha sulla realtà c’è e permane finché essa resta
tale, finché essa non si realizza. Essa dev’essere una
pressione costante esercitata sull’animo di chi ha la
cultura della profezia. Il timore della fine del mondo
costringe il credente a una vita più morale. Perciò è
opportuno che questo timore si mantenga e che anzi
sia incrementato.
3.6. La cultura della profezia è completamente diversa dalla cultura della previsione (o, meglio, il
contrario) che caratterizza il mondo della rivoluzione scientifica con cui si fa iniziare l’età moderna
(1543-1687). Occorre tenerlo presente. Ed occorre
tenere presente anche che non è possibile prendere
un mondo, considerarlo vero, e usarlo per valutare
l’altro mondo. Ogni mondo va compreso e capito in
sé. Il mondo medioevale è ricco di simboli. Il mondo
moderno e contemporaneo è altrettanto ricco di simboli, per quanto diversi da quelli dell’altro mondo.
D’altra parte nel mondo cosiddetto scientifico moderno pullula una bassa fauna, molto ascoltata ed apprezzata, di maghi, indovini, cartomanti, tarocchi e
imbroglioni. E si continua ad accusare di oscurantismo il Medio Evo. Dante ha messo giustamente
all’inferno questa schiera di sfruttatori della credulità altrui (If XX).
4. La profezia del Cinquecento dieci e cinque è legata a quella del Veltro di If I, 105: ambedue annunziano un inviato da Dio che ha il compito di riportare ordine nella società. E la loro azione sarà violenta: il primo ricaccerà la lupa all’inferno «con doglia»; il secondo ucciderà la prostituita e il gigante.
Il DUX s’identifica facilmente con un imperatore, il
Veltro sembrerebbe piuttosto un rinnovatore spirituale. Il Veltro e il DUX non sono quindi lo stesso personaggio: Dante insiste per tutto il poema che ci sono due soli e che ognuno deve restare nel suo ambito
e non deve invadere l’ambito dell’altro potere (Pg
XVI, 106-114). Perciò il Veltro rinnoverà la vita
della Chiesa ed eliminerà la corruzione. Il DUX riporterà in alto le sorti dell’Impero ed eliminerà i
conflitti che si annidano anche nella stessa città. La
reciproca collaborazione porterà al rinnovamento
spirituale della società.
5. A questo punto si pone un altro problema: quali
sono i rapporti tra la missione che il poeta attribuisce a se stesso (Pd XVII, 100-142) e queste altre due
figure. La risposta sembra facile: Dante non è un religioso né un politico, perciò non è né il Veltro né il
DUX, non può operare né un rinnovamento religioso
né un rinnovamento politico. Non gli spetta e non ha
i titoli per farlo. Egli è un laico e un cittadino privato, ed è il simbolo dell’individuo, della società civile o dell’umanità errante, che ha bisogno di una
guida per la salvezza terrena e di una guida per
quella ultraterrena. E come tale opera il rinnovamento. La Chiesa e l’Impero operano il rinnovamento dall’alto. Egli lo attua dal basso, con la cultura e con la poesia. E si riallaccia alla cultura e alle
attese profetiche che ormai erano diffuse nella società. Si riallaccia ai mistici e a Gioacchino da Fiore.
Anche lui riceve l’investitura direttamente da Dio.
6. L’albero è rovesciato per le ferite che ha subìto
dai progenitori ed ora dalla prostituta e dal gigante.
Per la gravità il poeta paragona la nuova situazione
a quella che agli inizi della storia dell’umanità ha
provocato la cacciata di Adamo e di Eva dal paradiso terrestre. E comunque qui il poeta non va a fondo
nella questione, e non si pone questo tortuoso problema: Dio vede fin dall’eternità che l’uomo è incapace di gestire il libero arbitrio e va ad infilarsi nei
guai ogni volta che può, ciò non ostante ha il coraggio di crearlo. Si tratta di masochismo allo stato
puro: i guai se li è andati proprio a cercare! Tutto
l’universo sarebbe stato più tranquillo senza l’uomo.
Per fortuna che allora non poteva volare e non poteva provocare altri guai come andare sulla luna! Icaro era stato soltanto un principiante di buona volontà. Affronta il problema altrove (Pd XV, 37-45).
7. Secondo la cronologia stabilita da Eusebio (265-
339ca.) e accolta da Dante, Adamo visse 930 anni e
rimase nel limbo per altri 4.302. Gesù Cristo quindi
nacque 5.200 anni dopo la creazione del mondo. I
greci non si erano mai posti il problema di quanto
fosse vecchio il mondo, poiché pensavano che Dio
fosse il mondo o che fosse coeterno con il mondo. Il
Genesi parla però di creazione, che comporta un inizio della storia nel tempo e spinge a calcolare quanto il presente sia lontano da quell’inizio. Eusebio affronta il problema e stabilisce una cronologia operando sugli anni di vita che nella Bibbia sono attribuiti ai patriarchi. Un uso certamente scorretto e forzato della Bibbia, ma ciò è una cosa secondaria. Ciò
che conta è avere intuito il problema; poi altri pensatori l’avrebbero chiarito. La pigrizia intellettuale
degli scienziati è tale che il problema viene ripreso
soltanto verso il 1770, e per cause esterne: dalle mi-
97
niere di carbone uscivano scheletri di animali che
non avevano il corrispondente tra quelli esistenti.
L’intuizione di Eusebio ha quindi resistito ed è rimasta disattesa per ben 1.470 anni. In altre parole le
sue idee sono state ritenute corrette per tutti questi
secoli. Così dai 6.000 anni di ieri la terra è giunta
ad avere i 20 miliardi di anni di oggi. Sembrerebbe
una venerabile età, ma, come fu detto, tutto è relativo.
8. Dante ha una precisa percezione del tempo reale,
oggettivo, quello scandito dall’orologio in Pg XI,
quando Oderisi da Gubbio paragona la fama terrena
ad un battito di ciglia rispetto all’eternità (Pg XI,
100-108). E anche una precisa percezione del tempo
psicologico: «Quando si ode o si vede una cosa, che
attiri fortemente su di sé l’anima, se ne va il tempo,
e l’uomo non se ne accorge, perché una facoltà è
quella che avverte il tempo, un’altra quella che raccoglie l’anima intera: questa è quasi legata [all’anima], quella ne è sciolta» (Pg IV, 8-12).
9. Beatrice insiste a lungo sull’incapacità del poeta
di capire (vv. 64-102): il suo ingegno è addormentato, è duro come pietra ed è pieno di oscurità.
L’impossibilità di capire le parole della donna dipende dal fatto che essa parla un linguaggio troppo
elevato per le capacità umane, indebolite dal peccato originale e costantemente rivolte a beni vani. La
donna perciò, quando vuole farsi capire, non si esprime per mezzo di parole (o di concetti), ma per
mezzo d’immagini (vv. 73-78). Ora Dante ascolta le
parole di Beatrice, senza capirle fino in fondo. Poi,
in un secondo momento le riorganizza in un discorso
razionale, traducendo in scrittura l’impronta impressa nella sua memoria. (vv. 79-81). La situazione mostra la differenza tra linguaggio divino e linguaggio
umano. Beatrice spiega al poeta con un esempio il
diverso livello tra le sue parole e le capacità umane
di capire: il poeta porta dentro di sé le parole che
ascolta come il pellegrino porta a casa il bastone
cinto da un ramo di palma per ricordare il viaggio e
l’intensa esperienza che ha fatto. Dante si dice disposto a riferire le parole che ha udito, anche se non
ne capisce il significato: la sua memoria sarà come
la cera su cui un sigillo ha impresso l’immagine. Ad
una analogia (quella del bastone del pellegrino) risponde con un’altra analogia (quella del sigillo che
imprime la cera).
10. Dante era stato immerso nel Letè ed aveva dimenticato le colpe commesse (Pg XXXI, 91-105).
Ora è immerso nell’Eunoè, che fa ricordare le buone
azioni compiute (Pg XXXIII, 124-135). Egli ha subìto questo duplice rito purificatorio che lo ha fatto
ritornare come i primi uomini prima del peccato originale. La duplice immersione rimanda al rito battesimale, che ai tempi di Dante era fatta per immersione e che era un’operazione pericolosa, perché,
come testimonia lo stesso poeta, poteva mandare direttamente a Dio (If XIX, 19-21). Rimanda anche al
preludio di questo rito, che si trova agli inizi del
Purgatorio, quando Catone invita Virgilio a lavare
con la rugiada il volto del poeta, coperto di caligine
infernale, e a cingergli i ianchi con un giunco, segno
di umiltà (Pg I, 94-99).
10.1. Anche Stazio deve immergersi come Dante
nell’Eunoè. Così completa la purificazione conseguita in purgatorio. I critici hanno pensato che soltanto Dante faccia l’immersione nel Letè, perché
non si è purificato nel purgatorio. Il poeta non nega
mai al lettore il diritto e la possibilità di assiomatizzare e di spiegare ogni verso del poema. O prima o
poi tale assiduità darà qualche frutto. È curioso però
il fatto che non ci sia una fila di anime in attesa,
come per Caronte sulle rive dell’Acherónte (If III) e
anime appena giunte come le anime portate dall’angelo nocchiero sulle rive del purgatorio (Pg II).
10.2. La ritualità religiosa è una costante della seconda cantica e la caratterizza rispetto alle altre due. In Pg VIII, 97-108, è ripetuto il rito della tentazione: ogni notte il serpente viene a tentare le anime, ma due angeli lo cacciano. I riti appartengono al
mondo complesso dei simboli e soltanto attraversando e manipolando il mondo dei simboli è possibile
purificarsi e accedere al paradiso. Da parte sua la
Chiesa ha ricoperto di riti le varie parti dell’anno
(Avvento, Natale, Epifania, Quaresima, Pasqua,
Pentecoste, Corpus Domini ecc.) e i momenti di
passaggio della vita del credente (battesimo, eucaristia, cresima, matrimonio, confermazione, ordine sacerdotale, estrema unzione). Gli uomini si sentono
più sicuri a contatto e protetti dai simboli.
11. Con Matelda il poeta continua le variazioni sul
motivo del nome detto (la norma), non detto (colui
che fece per viltà il gran rifiuto, l’anonimo fiorentino), che non si vuole dire ma che si dice (Guido da
Montefeltro), che non si vuole dire (lo stesso poeta
con Sapìa). Ora fa dire a Beatrice il nome di Matelda (vv. 118-119), che aveva incontrato sei canti
prima (Pg XXVIII, 37-42). La varietà e la sistematicità delle soluzioni mostrano che egli ha escogitato
ed applicato consapevolmente queste variazioni.
12. L’immersione nell’Eunoè e, poco prima, nel Letè rimandano alla cerimonia del battesimo, che purifica dal peccato originale e che apre alla vita cristiana. Al tempo di Dante il battesimo si faceva per
immersione, come il battesimo che Giovanni Battista impartì a Gesù Cristo nel fiume Giordano (Mt. 3,
13-17). Con il nuovo battesimo il poeta diventa
pronto e disposto a salire alle stelle.
13. Virgilio, la ragione pagana, è sostituito da un
personaggio dalla fede tiepida ed avaro come Stazio, che tuttavia ha finito di scontare la pena assegnata dalla giustizia divina ed è ormai pronto a salire al cielo. Ma lo spazio narrativo è ormai occupato
da Beatrice e da Matelda. Gli angeli, il carro, il
fiume fanno da rigoglioso scenario. Beatrice non
compare all’improvviso: è anticipata dalla figura enigmatica di Matelda. E non può comparire degnamente se non su un carro preceduto da una processione, che le attribuisce il trionfo che spettava ai
generali romani. Il trionfo in ambito cristiano può
spettare ora soltanto alla fede e alla teologia. Il Cristianesimo si sente in tutto erede della cultura e della ritualità romana.
13. Il poeta conclude rapidamente la permanenza
nel paradiso terrestre (vv. 136-141): il freno
dell’arte poetica gli impedisce di dilungarsi. Aveva 
98
fatto la stessa cosa concludendo l’Inferno: il viaggio
dal centro della terra alle spiagge del purgatorio dura soltanto 13 versi (If XXXIV, 127-139). Le tre
cantiche hanno quasi la stessa misura: 4.720, 4.755
e 4.758 versi rispettivamente. Ma l’uso di pochi
versi per dire molte cose è una costante dell’intero
poema.
13.1. I due canti finali sono simili e collegati anche
per il primo verso, che è il versetto iniziale di un inno e di un salmo: «Vexilia regis prodeunt inferni» e
«Deus, venerunt gentes». Si tratta dell’inno di Venanzio Fortunato, vescovo di Poitiers (sec. IV), cui
manca la parola inferni; e del Salmo 78, che lamenta la distruzione del tempio di Gerusalemme ad opera dei caldei.
La struttura del canto è semplice: 1) Beatrice lamenta la decadenza presente della Chiesa; quindi 2)
Dante, Beatrice, Matelda e Stazio riprendono il
cammino; 3) il poeta fa una domanda a Beatrice sul
presente e sul futuro della Chiesa; 4) la donna profetizza l’avvento di un Cinquecento dieci e cinque,
cioè di un DVX, mandato da Dio, che farà giustizia;
5) quindi svela il segreto dell’albero dalla chioma
capovolta, parla dell’acqua del fiume Letè che fa dimenticare le colpe commesse; poi 6) invita Matelda
a immergere il poeta nelle acque dell’Eunoè, che
fanno ricordare le buone azioni compiute; 7) ora il
poeta è pronto a salire alle stelle.
99
Riassunto di tutti i canti
Canto I: spiaggia del purgatorio; l’incontro con Catone di Utica, il guardiano del purgatorio; primo
mattino; Virgilio lava il viso e cinge i fianchi di
Dante con un giunco, simbolo di umiltà
Dante si rivolge alle muse, per poter cantare adeguatamente il purgatorio, dove le anime si purgano dei
peccati, per diventare degne di salire in cielo. L’aria
serena torna ad allietare i suoi occhi e il pianeta Venere risplende ad oriente, quando vede un vecchio
tutto solo. È Catone di Utica, che chiede se sono
fuggiti dalla prigione eterna dell’inferno. Virgilio
risponde che egli non è sotto la giurisdizione di Minosse (=è nel limbo), che Dante non ha ancora conosciuto l’ultima sera (=è vivo) e che in cielo si vuole
che percorra i tre regni dell’oltretomba, perché va
cercando la libertà dell’anima, che è così cara come
sa chi (come Catone) ha sacrificato la vita per essa.
Quindi lo prega per amore di Marzia, sua moglie,
che come lui si trova nel limbo, di lasciar loro attraversare il suo regno. Catone gli risponde che, se così
si vuole in cielo, non è necessario che lo lusinghi:
possono andare. Ma prima deve lavare il volto di
Dante e cingergli i fianchi con un giunco. Poi sparisce. Mentre l’alba vinceva l’ultima ora della notte, i
due poeti si avviano verso la spiaggia. Con la rugiada Virgilio lava il volto di Dante dal sudiciume infernale, quindi sulla spiaggia gli cinge i fianchi con
un giunco, che rinasce sùbito.
Canto II: antipurgatorio; l’angelo nocchiero; le anime giunte dalla foce del Tevere; Casella; il canto di
Casella; l’intervento di Catone; la partenza delle anime; la partenza dei due poeti
È primo mattino quando Dante e Virgilio vedono arrivare dalle foci del Tevere l’angelo nocchiero con
una nave che porta più di mille anime sulla spiaggia
del purgatorio. Le anime scendono dalla nave, quindi si meravigliano quando si accorgono che Dante è
vivo, e fanno calca intorno a lui. Una di esse cerca
di abbracciarlo, ma invano. È Casella, amico di
Dante. Il poeta gli esprime la sua contentezza nel
vederlo salvo; poi gli chiede perché è giunto soltanto ora sulla spiaggia del purgatorio. Casella risponde
che da tre mesi l’angelo nocchiero accoglie sulla sua
nave chiunque voglia salirvi. Dante allora lo prega
di cantargli una canzone d’amore, come faceva in
vita, per alleviargli l’animo dall’angoscia. Casella
intona Amor, che nella mente mi ragiona, una canzone scritta da Dante. Tutte le anime, il poeta e Virgilio sono affascinati dalla dolcezza del canto.
All’improvviso appare Catone, che rimprovera gli
spiriti e li invita ad andare senza indugio a purificarsi. Le anime riprendono subito il cammino. La partenza dei due poeti non è meno rapida.
Canto III: antipurgatorio; il rimorso di Virgilio per il
breve indugio; la sofferenza delle anime e i limiti
della ragione umana; Manfredi di Svevia e l’infinita
misericordia di Dio
I due poeti riprendono il viaggio. Dante vede soltanto la sua ombra davanti a sé, e si volta per cercare
Virgilio. Il poeta lo rassicura, e spiega: Dio permette
che le anime soffrano i tormenti, ma non vuole svelare all’uomo come ciò sia possibile. La ragione
umana non può capire tutto, altrimenti non sarebbe
stato necessario che Cristo venisse sulla terra. Poi
Virgilio chiede a una schiera di anime la strada meno ripida per salire sulla montagna. Un’anima gliela
indica, poi chiede a Dante se lo riconosce. Era biondo e bello e di gentile aspetto, ma un colpo di spada
gli aveva tagliato uno dei cigli. Dante risponde di
no. L’anima dice di essere Manfredi di Svevia e
racconta la sua storia: ferito a morte, pianse le sue
colpe e si rivolse a Colui che è infinita misericordia.
Il vescovo di Cosenza, se avesse riflettuto sull’infinita bontà di Dio, non avrebbe fatto disseppellire il
suo corpo per trasportarlo a lume spento fuori del regno di Napoli. Le scomuniche del papa e dei vescovi non possono impedire di ritornare a Dio e di ottenere il suo perdono. Chi muore scomunicato deve
rimanere però escluso dal purgatorio trenta volte il
tempo della scomunica, se tale periodo non è accorciato dalle preghiere dei vivi. Il poeta quindi può
riferire a sua figlia Costanza che egli è salvo.
Canto IV: antipurgatorio; il cammino impervio;
Dante si sente affaticato; Virgilio lo rassicura; Belacqua; la contentezza del poeta nel vedere l’amico
salvo
I due poeti procedono con le anime, quindi si staccano da esse. Dante si preoccupa perché la strada è
difficile e perché non vede la cima del monte. Poco
dopo invita la sua guida a fermarsi, perché non riesce più a proseguire. Così i due poeti si siedono.
Virgilio allora spiega dove si trovano in relazione a
Gerusalemme e ai due poli. Il poeta però è preoccupato per l’altezza della montagna. Virgilio lo rassicura: più salgono, più il cammino diventa facile.
Una voce interrompe la risposta di Virgilio. Proviene da una delle anime che stavano all’ombra dietro
la roccia. Dante si volta verso di lei, che sedeva abbracciandosi le ginocchia, e, colpito dalla sua pigrizia, la indica a Virgilio. L’anima allora alza un po’
il capo e, con ironia, invita il poeta a salire più in
fretta il monte. Dante lo riconosce: è l’amico Belacqua. Esprime la sua contentezza nel vederlo salvo.
Quindi lo rimprovera garbatamente, perché ha mantenuto la pigrizia che aveva in vita. Ma l’amico ha
la giustificazione pronta: è inutile che si affretti,
poiché l’angelo del purgatorio non lo lascerebbe entrare. Deve rimanere nell’antipurgatorio per tutto il
tempo in cui in vita ha rimandato il pentimento.
Questo tempo però può essere abbreviato dalle preghiere dei vivi. Virgilio richiama l’attenzione del
poeta: è ormai mezzogiorno, e deve riprendere il viaggio.
100
Canto V: antipurgatorio; Dante si distrae; il rimprovero di Virgilio; un gruppo di anime; tre di esse raccontano la loro storia: Jacopo del Càssero; Bonconte
da Montefeltro; Pia de’ Tolomei
Un’anima dietro di Dante vede l’ombra del poeta,
che si volta. Virgilio lo rimprovera per la distrazione. Poco dopo i due poeti incontrano un gruppo di
anime che cantano il Miserere. Anch’esse si meravigliano alla vista dell’ombra per terra. Virgilio
permette a Dante di ascoltarle, mentre continuano il
cammino. Quelle anime lo pregano di fermare un
po’ il suo passo. Esse morirono tutte di morte violenta e furono peccatrici fino all’ultimo istante. In punto di morte si sono pentite, hanno perdonato e son
morte in pace con Dio. Una di esse, Jacopo del Càssero, racconta la sua storia: a Oriago fu raggiunto
dai sicari di Azzo VIII d’Este, che lo uccisero. Prima di morire, egli vide le sue vene fare un lago di
sangue per terra. Un’altra anima, Bonconte da Montefeltro, chiede a Dante che preghi per lui, perché la
moglie e i parenti lo hanno dimenticato. Poi racconta la sua storia: con una ferita mortale alla gola arrivò dove il fiume Archiano confluisce nell’Arno.
Qui, invocando il nome di Maria, finì di vivere.
L’angelo di Dio prese la sua anima, ma il demonio,
per vendicarsi d’averla persa, scatenò un violento
temporale, che travolse il suo corpo e lo ricoperse di
detriti in fondo all’Arno. Il terzo spirito, Pia de’ Tolomei, prega Dante di ricordarla, quando sarà tornata sulla Terra e si sarà riposato. Nacque a Siena e
morì in Maremma. Il suo pensiero e il suo affetto sono ancora rivolti al marito, a cui augura di salvarsi.
Canto VI: antipurgatorio; le anime chiedono preghiere; Dante interroga Virgilio sull’efficacia delle
preghiere nell’Eneide; Sordello da Goito; l’invettiva
di Dante contro i signori d’Italia, la Chiesa, l’imperatore, lo stesso Dio, Firenze
Le altre anime fanno calca intorno a Dante e gli
chiedono preghiere. Dante promette, così si libera di
loro. Proseguendo il viaggio il poeta pone una domanda a Virgilio: sembra che nell’Eneide egli dica
che le preghiere non possano cambiare la volontà del
cielo; ma allora perché quelle anime chiedono preghiere? Virgilio risponde che nell’Eneide le preghiere non potevano cambiare i decreti del cielo
perché non erano rivolte al vero Dio. Continuando il
cammino, i due poeti sono colpiti da un’anima seduta tutta sola. Le si avvicinano, per chiedere la strada.
L’anima non risponde: chiede notizie del loro paese
e della loro vita. Quando Virgilio dice di essere di
Mantova, l’anima si alza e lo abbraccia: è Sordello
da Goito, suo conterraneo. Davanti a questa manifestazione di affetto tra i due conterranei che non si
erano mai conosciuti, Dante prorompe in una violentissima invettiva contro i prìncipi italiani, che non
riescono a convivere senza farsi guerra. Quindi se la
prende con la Chiesa, che invade l’ambito politico.
Se la prende con l’imperatore, che si preoccupa della Germania e che ha dimenticato l’Italia. Se la
prende con Dio, che sembra essersi dimenticato
dell’Italia. Infine se la prende con Firenze, il cui popolo ha sempre la parola giustizia sulle labbra, passa
il tempo a cambiare le leggi, a cacciare e a richiamare dall’esilio i suoi cittadini.
Canto VII: Virgilio risponde a Sordello; la legge del
purgatorio; la valletta dei principi negligenti; gli ospiti della valletta
Sordello chiede ai due poeti chi sono. Virgilio si
presenta e aggiunge di essere vissuto al tempo dell’imperatore Augusto. Sordello lo abbraccia nuovamente perché il poeta è una gloria degli italiani e ha
mostrato quanto può fare la lingua italiana. Virgilio
continua dicendo che non ha commesso alcuna colpa
e che si trova nel limbo tra coloro che morirono senza essere stati battezzati. Quindi gli chiede di indicargli l’entrata del purgatorio. Sordello risponde affermativamente, ma ormai è sera e la legge del purgatorio non permette di proseguire durante la notte.
E propone di fare una cosa loro gradita: lì vicino ci
sono anime appartate, le conoscerà con piacere. I tre
poeti vanno. La valletta è un luogo meraviglioso,
pieno di fiori, di profumi e di colori. Qui un gruppo
di anime canta il Salve, o Regina. Il mantovano non
li guida tra di loro: le possono riconoscere dal punto
in cui sono giunti, che offre una buona vista sulla
valletta. Quindi indica l’imperatore Rodolfo d’Asburgo che poteva sanare le piaghe dell’Italia e non
l’ha fatto; l’imperatore Ottocaro di Boemia, di gran
lunga migliore del figlio Venceslao IV, che si è abbandonato alla lussuria e all’ozio; Filippo III l’Ardito dal naso piccolo ed Enrico di Navarra dall’aspetto florido e in atteggiamento pensoso, che sono
rispettivamente il padre e il suocero di Filippo il
Bello, il disonore di Francia. Poi indica Pietro III
d’Aragona che si fregiò di ogni valore, ma i suoi figli Giacomo e Federico non hanno dato la stessa
buona prova; Enrico III d’Inghilterra, il re dalla vita
semplice, seduto in disparte, cha lascia una discendenza migliore di lui; infine il marchese Guglielmo
VII di Monferrato, le cui mire espansionistiche fanno ancora piangere il Monferrato e il Canavese.
Canto VIII: antipurgatorio; la preghiera della sera;
l’arrivo di due angeli con le spade di fuoco; la discesa nella valletta, Nino Visconti; le tre fiammelle
in cielo; l’arrivo e la fuga del serpente tentatore;
Corrado Malaspina e gli antichi valori
Sta ormai scendendo la sera, quando un’anima incomincia a cantare un salmo, seguìta da tutte le altre. Due angeli scendono dal cielo con due spade di
fuoco e si mettono all’entrata e all’uscita della valle. Sordello li invita a scendere nella piccola valle.
Un’anima fissa il poeta ed egli la riconosce: è Nino
Visconti, un amico di giovinezza, perciò esprime
tutta la sua contentezza nel vederlo salvo. L’anima
invita Dante, dopo che sarà tornato sulla terra, di dire alla figlia che preghi per lui. Sua moglie lo ha sùbito dimenticato e si è risposata. Essa mostra quanto
poco dura l’amore in una donna, se non è ravvivato
dalla presenza del marito. Sordello indica a Dante il 
101
serpente che, come ogni sera, cerca di entrare nella
valle, per tentare le anime. I due angeli scendono
rapidamente verso di esso e lo cacciano. Un’anima
intanto si avvicina a Dante e gli chiede notizie della
val di Magra: è Corrado Malaspina, nipote di Corrado il Vecchio. Dante dice che non è mai stato in
quei luoghi, ma che in tutta l’Europa si conosce per
fama la famiglia Malaspina, la quale continua a fregiarsi ancora degli antichi ideali di liberalità e di
prodezza. Corrado gli predice che entro sette anni
avrà una conferma diretta della sua opinione.
Canto IX: Dante sogna di essere sollevato da un’aquila; l’intervento di Lucia; l’angelo custode del
purgatorio; la porta del purgatorio
Dante si corica sull’erba con gli altri poeti. Sul far
del mattino, quando i sogni sono veritieri, gli pare in
sogno di vedere in cielo un’aquila con le penne dorate e pronta a calarsi. Poi gli pare che essa scenda
rapidamente su di lui, lo rapisca e lo porti fino alla
sfera del fuoco, dove sembra che ardano. Il calore è
tanto reale che si sveglia. Virgilio lo rassicura e gli
dice che ormai si trova in purgatorio. Poco prima,
mentre era addormentato, era giunta una donna, Lucia, per aiutarlo nel suo cammino e lo aveva portato
all’entrata del purgatorio ed egli l’aveva seguita.
Quando giunsero alla porta, Lucia e il suo sonno se
ne andarono via insieme. Dante vede una porta con
tre gradini, di colori diversi, che salivano fino ad essa, e un custode che sedeva silenzioso impugnando
una spada nuda che rifletteva i raggi del Sole. L’angelo chiede loro che cosa vogliono. Virgilio risponde che una donna del cielo, Lucia, aveva detto loro
di andare da quella parte. L’angelo li invita a salire.
Virgilio dice a Dante di chiedere umilmente che gli
apra la porta. Il poeta si getta devotamente ai suoi
piedi. L’angelo gli incide sette “P” di peccato sulla
fronte. Poi da sotto la veste prende due chiavi, una
d’oro, l’altra d’argento, con cui apre la porta. Spiega che la prima indica l’autorità divina, la seconda
permette di sciogliere il nodo del peccato. Le ha ricevute da Pietro, che gli disse di sbagliare ad aprirla
per troppa indulgenza piuttosto che a tenerla chiusa
per troppa severità, purché la gente si getti ai suoi
piedi e gli chieda con umiltà. Poi spinge l’uscio, avvisandoli che ritorna fuori chi si guarda indietro.
Quando girano sui cardini, gli stipiti della porta cigolano più della porta del tempio sotto la ruppe Tarpea, a cui Giulio Cesare sottrasse il denaro pubblico. Oltre la porta Dante sente cantare a più voci Ti
lodiamo, o Dio, ed ora capisce, ora non capisce le
parole.
Canto X: cornice prima; la salita alla cornice dei superbi; primo esempio di umiltà: l’annunciazione alla
Vergine; secondo esempio: Davide che danza; terzo
esempio: l’imperatore Traiano che compie un atto di
giustizia; i superbi della prima cornice
Dante sente chiudersi la porta del purgatorio alle sue
spalle. Poi i due poeti procedono e giungono alla
cornice prima. Il cammino è faticoso e il poeta si
stanca. Allora si fermano in una piana solitaria.
Dante si accorge che la parete del monte è ricoperta
di bassorilievi di una straordinaria perfezione, che
rappresentano esempi di umiltà. Il primo esempio è
l’angelo che annuncia a Maria che sarà madre di
Dio e Maria che accetta; il secondo esempio è il
giovane Davide che non si vergogna di danzare davanti all’arca dell’alleanza; il terzo esempio è
l’imperatore Traiano che fa giustizia a una vedova,
a cui era stato ucciso il figlio. Mentre il poeta guarda questi esempi di umiltà, giungono le anime dei
superbi, che hanno il capo piegato da un sasso e che
procedono lentamente. Virgilio intende chiedere loro la strada. Dante si lamenta che non vede bene.
Virgilio riconosce che anche lui inizialmente non
riusciva a capire e invita il poeta a tirare gli occhi:
sono anime che camminano sotto un sasso e che si
percuotono il petto. Alla vista di queste anime Dante
fa una riflessione sull’uomo che è un verme nato per
trasformarsi in una creatura angelica, ma che si lascia prendere dalla superbia e non attua la trasformazione. Le anime erano più o meno piegate secondo il peso del sasso che portavano. E chi dimostrava
più pazienza sembrava dire tra le lacrime: «Non ne
posso più!».
Canto XI: cornice prima, i superbi; Umberto Aldobrandeschi; Oderisi da Gubbio e la vanità della fama terrena; Provenzan Salvani e la sua azione di
umiltà
Le anime dei superbi, schiacciate dal sasso che piega loro il capo, recitano il Padre nostro. Dante pensa che, se esse pregano per noi, è giusto che anche
noi preghiamo per loro. In tal modo possiamo abbreviare la loro pena. Virgilio chiede a quelle anime
qual è la via più facile per salire il monte. Una di
esse invita i due poeti a seguirla, quindi si presenta:
è Umberto Aldobrandeschi e qui espìa l’arroganza
che ha sempre contraddistinto la sua famiglia. A
queste parole Dante china il capo. Un’altra anima lo
vede, lo riconosce e lo chiama. Il poeta a sua volta
lo riconosce: è Oderisi da Gubbio, e ricorda che in
vita egli voleva primeggiare nell’arte della miniatura. Oderisi ora è disposto ad ammettere che era più
bravo di lui Franco Bolognese, cosa che in vita non
avrebbe mai fatto. Ora riconosce che la fama terrena
è vana e di breve durata: Guido Guinizelli credeva
di primeggiare, ma Guido Cavalcanti ha oscurato la
sua fama. La gloria mondana è soltanto un soffio di
vento, che dura come un battito di ciglia rispetto
all’eternità. Davanti a lui c’è l’anima di Provenzan
Salvani. In vita fu signore di Siena, ora si bisbiglia
appena il suo nome. Dante chiede com’è entrato nel
purgatorio, se non è stato aiutato dalle preghiere dei
vivi. Oderisi risponde che Provenzan Salvani al
culmine della gloria andò nel campo (=piazza) di
Siena a chiedere l’elemosina, per riscattare l’amico
in prigione a Napoli. Quest’opera di umiltà gli aprì
la porta del purgatorio.
102
Canto XII: i due poeti lasciano i superbi; esempi di
superbia punita; le figure vive dei bassorilievi; l’angelo dell’umiltà; la salita alla cornice degli invidiosi
Virgilio invita Dante a lasciare Oderisi da Gubbio e
i superbi. Il poeta obbedisce. Quindi lo invita a
guardare per terra, dove ci sono splendidi bassorilievi, che mostrano esempi di superbia punita: Lucifero
precipitato dal cielo; il gigante Briareo ucciso da
Giove; i corpi dei giganti uccisi da Atena e da Marte nella battaglia di Flegra; Nemròd ai piedi della
torre di Babele; poi Niobe, Saul, Aracne, Roboamo;
ancora Alcmeone, Sennacherib, Ciro, Oloferne; e
infine la città di Troia, che li riassume tutti. Gli esempi formano l’acrostico della parola “VOM”,
uomo: gli uomini sono come i personaggi indicati.
Le figure apparivano vive. I due poeti continuano il
cammino. Virgilio invita Dante a guardare: davanti
a loro c’è l’angelo dell’umiltà. E a dimostrarsi riverente, così l’angelo lo fa salire. L’angelo li invita ad
avvicinarsi, poi con un colpo d’ala toglie una “P”
dalla fronte del poeta. Salendo la scala, Dante sente
alcune voci cantare Beati i poveri in spirito con
grande dolcezza. I due poeti salgono alla cornice
degli invidiosi. Dante si sente più leggero, perciò
chiede spiegazioni a Virgilio. Questi gli dice che gli
è stata cancellata la prima “P”. Quando tutte le “P”
saranno cancellate, potrà farsi guidare soltanto dalla
sua volontà. Allora Dante con una mano si tocca la
fronte per accertarsi delle parole di Virgilio. Una
“P” è scomparsa. Davanti a quell’atto il poeta latino
sorride.
Canto XIII: cornice seconda; la guida del Sole; le
voci che invitano all’amore; gli invidiosi; Dante parla agli invidiosi; Sapìa di Siena racconta la sua storia; la sorpresa di Sapìa
Dante e Virgilio salgono la scala che porta alla seconda cornice, dove sono puniti gli invidiosi. I due
poeti sentono voci che fanno cortesi inviti ad amare
il prossimo. Dante chiede spiegazioni. Virgilio risponde che con tali inviti le anime espìano l’invidia
di cui si sono macchiate in vita. Le anime sono vestite di rozzo cilicio, si sorreggono a vicenda ed
hanno gli occhi cuciti da un filo di ferro. Il poeta
chiede se tra loro c’è qualche italiano. Una di esse
risponde che lì ogni anima è cittadina soltanto del
cielo; egli intendeva dire che vivesse pellegrina in
Italia. Dante chiede all’anima chi è. L’anima è Sapìa di Siena e racconta la sua storia: quando i suoi
concittadini furono sconfitti a Colle di Val d’Elsa,
essa provò una soddisfazione superiore ad ogni altra,
tanto che sfidò lo stesso Dio. Alla fine della vita
volle fare pace con Lui, ma il suo debito non sarebbe
ancora diminuito, se Pier Pettinaio non l’avesse ricordata nelle sue preghiere. La donna poi chiede al
poeta chi è. Dante non dice il suo nome, riconosce
però che un giorno dovrà espiare il peccato dell’invidia e, soprattutto, quello di superbia. La donna si
meraviglia che sia vivo, quindi lo invita a pregare
per lei e a ricordarla ai suoi parenti, quando sarà
tornato sulla Terra.
Canto XIV: cornice seconda, gli invidiosi; Guido
del Duca e Rinieri da Calboli; le bestie che abitano
la valle dell’Arno; le stragi future di Fulcieri da
Calboli; Guido del Duca parla di sé e delle grandi
famiglie di Romagna; le voci che gridano esempi
d’invidia punita
Due anime, Guido del Duca e Rinieri da Calboli,
sentono l’avvicinarsi dei due poeti e si accorgono
che Dante è vivo. Perciò una di esse, Guido del Duca, chiede cortesemente a Dante di dire chi è, perché esse sono molto stupite. Dante risponde che in
Toscana scorre un fiume che nasce dal monte Falterona e che bagna la città in cui è nato. Non dice chi
è, perché il suo nome non è ancora abbastanza famoso. Guido risponde che si riferisce all’Arno. Rinieri
aggiunge che non ne vuole dire il nome, come si fa
per le cose orribili. Guido risponde che è giusto che
il nome della valle dell’Arno scompaia, perché tutti
fuggono la virtù o per il luogo o per abitudine. La
valle inizia con sudici porci (i pistoiesi), poi trova
botoli (gli aretini), poi devia e incontra cani che si
sono fatti lupi (i fiorentini), infine incontra volpi che
sanno evitare qualsiasi trappola (i senesi). E conclude che sarà un bene se Dante si ricorderà in futuro di
quel che ha detto. Quindi Guido dice di vedere Fulcieri da Calboli, nipote dell’anima che gli sta vicino, che diventa cacciatore di quei lupi sulle rive di
quel fiume abitato da bestie, e li terrorizza tutti.
Vende la loro carne quando sono ancora vivi, poi li
uccide come un’antica belva. Uscirà da Firenze tutto sporco di sangue e la lascerà in tale stato che neanche mille anni basteranno a farla tornare così
com’era. Sentendo questi discorsi, Dante prova il
desiderio di sapere chi sono. Guido dice chi è e riconosce di aver peccato d’invidia. Quindi presenta
il suo compagno di espiazione, Fulcieri da Calboli,
il pregio e l’onore della famiglia da Calboli, dove
poi nessuno si è fatto erede del suo valore. Poi parla
delle grandi famiglie di Romagna, che non praticano
più le virtù richieste per la conoscenza intellettuale
e per le soddisfazioni materiali, e che per fortuna
sono rimaste senza eredi. Quindi invita Dante a riprendere il suo cammino, perché ora prova più diletto a piangere che a parlare, tanto quei discorsi lo
fanno soffrire! I due poeti stanno lasciando le due
anime quando sentono una voce gridare «Chiunque
m’incontrerà, mi ucciderà!» e subito dopo ne sentono un’altra gridare «Io sono la bella Aglauro e fui
trasformata in sasso!». Dante si stringe a Virgilio,
che commenta: gli uomini dovrebbero frenare l’invidia e pensare al cielo e alla salvezza dell’anima.
Invece cadono sempre nella rete tesa dal demonio e
cedono alle lusinghe dei beni terreni.
Canto XV: cornice seconda, gli invidiosi; l’angelo
della misericordia; cornice terza; il problema del
possesso dei beni; esempi di mansuetudine; Maria
ritrova Gesù nel tempio; Pisistrato respinge la richiesta della moglie; santo Stefano perdona i suoi
uccisori; Virgilio spiega la funzione delle visioni. 
103
Ormai è il vespro e i raggi del Sole colpiscono gli
occhi del poeta, che è costretto ad abbassarli. Ma
una luce più forte lo abbaglia. Allora si ripara gli
occhi e chiede spiegazione a Virgilio, che risponde
che la luce è quella dell’angelo che li inviterò a salire. Poco dopo l’angelo li invita a salire la scala, che
è meno ripida delle altre. I due poeti entrano nella
nuova cornice e sentono cantare Beati i misericordiosi e Godi tu che vinci. Per avvantaggiarsi, Dante
chiede a Virgilio che cosa intendeva dire Guido del
Duca, lo spirito di Romagna, quando ha parlato di
“esclusione” e di “compagni”. Virgilio spiega: l’invidia spinge a desiderare i beni terreni, la cui divisione fa diminuire la parte che spetta a ciascuno, via
via che cresce il numero dei compagni. Se i desideri
degli uomini si rivolgessero verso l’alto, verso il cielo, allora quanto più numerosi sono coloro che dicono “nostro”, tanto maggiore è il bene che ciascuno
possiede, e più carità arde in quel luogo. Dante non
è completamente soddisfatto della spiegazione e allora Virgilio precisa: Dio è come uno specchio,
quanto più lo si ama, tanto più l’amore di chi lo ama
è riflesso sugli altri che amano Dio. E conclude che,
se la sua spiegazione non lo soddisfa, potrà chiedere
a Beatrice. Dante sta per rispondere, ma sono giunti
nella nuova cornice, dove gli pare di essere rapito
all’improvviso in una visione estatica che mostra alcuni esempi di mansuetudine. Vede Maria nel tempio di Gerusalemme che dimostra la sua preoccupazione e quella di Giuseppe al figlio, poiché non sapevano dov’era. Poi vede Pisistrato che rifiuta la richiesta della moglie di punire chi aveva abbracciato
in pubblico la loro figlia. Infine vede genti che lapidano il diacono Stefano che perdona i suoi persecutori. Poi il poeta esce dalle visioni. Virgilio nota
che aveva camminato per un lungo pezzo di strada
con gli occhi chiusi come un ubriaco. Il poeta gli
vuole riferire le visioni, ma la sua guida lo interrompe: legge i suoi pensieri. Quindi spiega le visioni:
hanno lo scopo di aprire il suo cuore alla mansuetudine e alle acque della pace, che sono versate dalla
fonte eterna, che è l’amore di Dio. I due poeti continuano il cammino, mentre il Sole sta tramontando.
Ma un fumo, nero come la notte, sta avanzando verso di loro e non lo possono evitare.
Canto XVI: cornice terza, gli iracondi; Marco Lombardo; la vera radice dei mali umani; Roma e le due
guide; la decadenza morale della Lombardia; il
buon Gherardo, padre di Gaia
Dante è avvolto da un fumo densissimo, che gli impedisce di vedere. Virgilio gli offre la sua spalla
come a un cieco. Sente delle voci che implorano la
misericordia di Dio e chiede chi sono. Virgilio dice
che sono le anime degli iracondi. Una di esse si accorge che il poeta è vivo e Virgilio lo invita a rispondere e a chiedere la strada. Il poeta invita l’anima ad accompagnarlo, così potrà ascoltare qualcosa di meraviglioso. L’anima accetta. Dante dice che
per grazia divina è giunto fin lì attraverso l’inferno e
che sta andando in paradiso. Quindi chiede all’anima chi è. Essa si presenta: è Marco Lombardo.
Seppe le cose del mondo e amò quel valore che oggi
nessuno si sforza di ottenere. E invita il poeta a pregare per lui. Dante promette, poi riconosce che il
mondo è corrotto e privo di ogni virtù, perciò chiede
quali sono le cause, che qualcuno ripone nell’influsso degli astri e qualcun altro nella volontà degli uomini. Marco risponde che gli uomini pongono la
causa negli influssi celesti, ma, se ciò fosse vero,
non ci sarebbe il libero arbitrio e non sarebbe giusto
avere la beatitudine per il bene e la dannazione per
il male. E spiega: il cielo influenza le azioni umane,
ma non tutte; e, anche se le condizionasse tutte, gli
uomini hanno il lume della ragione, per distinguere
il bene e il male. E insomma, hanno una volontà che
è libera di scegliere e che non è soggetta agli influssi degli astri. Quindi paragona l’anima ingenua a
una fanciulla che si abbandona al sapore dei beni
terreni, che sono limitati, e che perciò ha bisogno di
un freno che guidi le sue inclinazioni. Per questo
motivo fu necessario porre la legge e avere un re,
che la applicasse e la facesse rispettare. Le leggi ci
sono, ma nessuno le fa rispettare. E il papa si preoccupa dei beni materiali e non di mettere in pratica le
Sacre Scritture. La causa che ha reso malvagio il
mondo è la cattiva condotta dei pontefici, non la natura umana corrotta dall’influsso degli astri! Un
tempo Roma, che ha civilizzato il mondo, aveva due
autorità, quella civile e quella religiosa. Ora però
quella religiosa ha inglobato quella civile e la loro
unione può dare soltanto cattivi risultati, perché, se
congiunte nelle stesse mani, l’una non rispetta
l’altra. In Lombardia c’erano valore militare e cortesia, prima che Federico II di Svevia avesse contrasti
con la Chiesa. Ora può passarvi tranquillamente la
gente disonesta, perché sono rimasti soltanto tre
vecchi della generazione passata che possano rimproverare quella di oggi. Sono Corrado da Palazzo,
Gherardo da Camino e Guido da Castello, più conosciuto come il lombardo leale. Dante chiede maggiori notizie su Gherardo. Marco si meraviglia che
sappia nulla su di lui. Egli non lo conosce con un altro nome, lo può indicare con il nome della figlia: è
il padre di Gaia. Poi si accomiata, perché non li può
accompagnare oltre.
Canto XVII: cornice terza, gli iracondi; tre esempi
d’ira punita; cornice quarta, gli accidiosi; l’angelo
della pace; Virgilio spiega l’ordinamento del purgatorio in base alla teoria dell’amore
Dante vede nella sua immaginazione tre esempi
d’ira punita: Procne, che si vendica del marito uccidendo il figlio e facendoglielo mangiare; il ministro
Aman, crocifisso sulla stessa croce su cui voleva punire il buon Mardocheo, che non lo voleva adorare;
Lavinia che si lamenta per la madre che si è suicidata, temendo di perdere lei. Poi incontrano l’angelo
della pace, che indica la strada e toglie una “P” dalla fronte del poeta. Essi però non possono proseguire, perché il Sole è tramontato. Allora Virgilio coglie l’occasione per spiegare l’ordinamento del purgatorio in base alla teoria dell’amore: l’amore è istintivo (o naturale) o per libera scelta. Il primo è 
104
sempre esente dall’errore; il secondo invece può errare perché si rivolge a un oggetto cattivo con superbia, invidia e ira oppure perché si rivolge a un oggetto buono ma in modo troppo intenso (lussuria, gola, avarizia) o troppo debole (accidia). L’amore naturale non è mai peccaminoso; l’amore fatto per libera scelta invece può portare ad azioni che meritano di essere premiate e ad azioni che meritano di essere punite. Poiché non si possono pensare divise da
Dio, Essere Primo e bene supremo, le creature non
possono odiare il loro Creatore. Possono soltanto
amare il male del prossimo. Lo fanno in tre modi diversi: con la superbia, quando l’uomo vuole umiliare
il prossimo e innalzarsi abbassandolo; con l’invidia,
quando teme di essere superato dal prossimo; con
l’ira, quando vuole vendicarsi per una presunta offesa ricevuta. L’amore si volge poi al bene ma in modo troppo intenso o troppo debole. Nel secondo caso,
più leggero, il peccato è di accidia. Nel primo caso,
più grave, l’amore verso Dio, bene supremo, è sostituito con l’amore verso le creature e verso i beni terreni, che non danno né possono dare la felicità (avarizia, gola, lussuria).
Canto XVIII: cornice quarta, gli accidiosi; Virgilio
spiega la teoria dell’amore; amore e libero arbitrio;
l’arrivo di corsa degli accidiosi; l’abate di san Zeno;
esempi di accidia punita
Virgilio ha finito di esporre la teoria dell’amore.
Dante vorrebbe fare altre domande, ma ha paura di
importunarlo. Virgilio lo incoraggia e il poeta lo
prega di spiegargli che cosa sia l’amore, a cui riconduce ogni azione buona e cattiva. E il poeta spiega:
l’animo umano è naturalmente predisposto ad amare
e si rivolge a tutto ciò che piace. Questo è l’amore
naturale. Ma esso è anche naturalmente predisposto
verso l’alto, verso la sfera del fuoco, e prova un desiderio che non si acquieta, finché non è soddisfatto.
Le due predisposizioni sono buone, ma non tutti gli
oggetti verso cui l’animo si dirige sono buoni. Dante
obietta che, se l’amore è suscitato da oggetti fuori di
noi verso i quali l’anima è inclinata, allora l’uomo
non ha merito né demerito, se si rivolge al bene o al
male. Virgilio gli risponde fino al punto in cui si può
spingere la ragione umana, poi deve chiedere a Beatrice. E aggiunge che la predisposizione innata non
merita né lode né biasimo. Ma oltre ad essa l’uomo
ha anche la ragione, cioè la facoltà che consiglia
quale scelta fare e che deve valutare l’assenso che
dà. Questa facoltà giustifica il giudizio sui meriti o
demeriti, secondo che essa scelga e accolga oggetti
buoni o cattivi. Essa è il libero arbitrio, che rende
l’uomo responsabile delle sue scelte. Intanto la Luna
si alza e Dante è sorpreso da una schiera d’anime
che vengono di corsa. Sono gli accidiosi, che gridano esempi di sollecitudine. A nome di Dante Virgilio chiede loro la via per salire alla cornice quinta.
Una di esse lo invita a seguirle. Poi si presenta: fu
abate di san Zeno a Verona al tempo dell’imperatore
Federico I Barbarossa. Ora qualcuno ha offeso il
monastero, perché al posto del legittimo pastore ha
messo suo figlio, deforme nel corpo e nell’animo.
Virgilio invita il poeta a voltarsi, per vedere due anime che rimproverano la loro accidia con esempi di
sollecitudine. Poi le anime si allontanano. Dante è
preso da mille pensieri, chiude gli occhi e tramuta i
dubbi in sogno.
Canto XIX: la scala che porta alla cornice quinta; il
sogno della femmina balbuziente; l’angelo della sollecitudine; l’interpretazione del sogno; cornice quinta; Papa Adriano V racconta la sua vita; Dante si inginocchia in segno di rispetto
A Dante appare in sogno una femmina balbuziente
con gli occhi guerci e le gambe storte. Egli la fissa
intensamente ed essa si trasforma in una donna bella
e con una voce dolcissima. Dice di essere la sirena
che incanta i marinai e che ha incantato anche Ulisse. Chi la ascolta raramente la abbandona. All’improvviso dal cielo scende una donna (=Lucia), che
la afferra, le scopre il petto squarciando le sue vesti
e ne mostra il ventre. Dante è svegliato dal fetore
che ne esce. Virgilio lo sta scuotendo: devono trovare l’apertura che porta alla quinta cornice. Il poeta si
alza e sente una voce che li invita ad avvicinarsi. I
due poeti si avvicinano e l’angelo della sollecitudine cancella una “P” dalla sua fronte. Poi Dante
chiede spiegazione del sogno. Virgilio dice che ha
visto l’antica strega, che rappresenta soltanto i vizi,
ed ha visto come l’uomo si libera di lei. Poi salgono
alla quinta cornice. Qui vede gente che piange distesa a terra. Virgilio chiede loro la strada. Un’anima
risponde. Il poeta si avvicina e le chiede chi fu.
L’anima dice di essere stata papa Adriano V e provò
come pesa il manto papale per chi lo vuol tenere pulito dal fango. La sua conversione fu tardiva e soltanto quando divenne pastore di Roma scoprì quanto
erano falsi i beni mondani. Fino a quel momento era
stato dominato dall’avarizia, che ora sta espiando.
Dante si inginocchia in segno di rispetto vicino a lui.
Ma il papa lo invita a rimettersi in piedi, perché davanti a Dio egli è un servo come il poeta. Poi lo prega di riprendere la strada, perché la sua presenza
impedisce il suo pianto. Nel mondo ha una nipote di
nome Alagia, che ha una buona indole, se la famiglia non la corrompe. E soltanto lei prega per lui.
Canto XX: Cornice quinta, avari e prodighi; Dante
condanna l’avarizia universale; esempi di povertà e
di liberalità; Ugo Capeto parla della casa reale di
Francia; esempi di avarizia punita; il terremoto che
scuote la montagna e il canto del Gloria
Dante lascia Adriano IV, che vuol continuare l’espiazione del suo peccato. Quindi maledice l’antica
lupa, cioè l’avarizia, che aggredisce e s’impossessa
delle anime e chiede al cielo quando verrà il Veltro
a ricacciarla nell’inferno. Poi il poeta sente gridare
esempi di povertà e di liberalità e si ferma a parlare
con una delle anime. È Ugo Capeto e fu il capostipite di quella mala pianta dei Capetingi, che ricopre
con la sua ombra malefica tutte le terre cristiane,
tanto che raramente da essa si colgono buoni frutti.
Si trovò nelle mani il controllo del regno di Francia 
105
e riuscì a far incoronare suo figlio Roberto con larghissimi consensi. Ma la sua discendenza si abbandonò ad azioni vergognose. Carlo I d’Angiò venne
in Italia, fece giustiziare Corradino di Svevia e poi
fece avvelenare Tommaso d’Aquino. Un altro Carlo
scenderà in Italia e si comporterà nello stesso modo
vergognoso. Un terzo Carlo, fatto prigioniero, venderà sua figlia. Quindi Ugo se la prende con l’avarizia, che ha asservito la sua discendenza. Infine
preannuncia un’altra infamia: Filippo il Bello scenderà in Italia, e ad Anagni catturerà e offenderà il
vicario di Cristo, papa Bonifacio VIII. Poi il sovrano
precisa che di notte le anime gridano esempi contrari di avarizia punita. I due poeti si sono allontanati
da Ugo Capeto, quando Dante sente tremare il monte, come se stesse franando, e si spaventa. Virgilio lo
rassicura. Le anime si mettono a cantare Gloria a
Dio nel più alto dei cieli. I due poeti riprendono il
cammino e le anime a gridare gli esempi consueti.
Dante non sa spiegarsi il terremoto e il successivo
canto, perciò se ne va timoroso di chiedere e immerso nei suoi pensieri.
Canto XXI: cornice quinta, avari e prodighi; un’anima si avvicina ai due poeti; la montagna trema
quando un’anima è purificata; Stazio si rivela; Dante presenta Virgilio a Stazio
Dante è punto dal desiderio di sapere che cos’era
successo, mentre percorre la via ingombra di anime
distese a terra e dà loro un’occhiata di compassione.
All’improvviso alle loro spalle un’anima, di cui non
si erano accorti, augura loro che Dio conceda loro la
pace. I due poeti si voltano. L’anima è sorpresa che
Dante sia vivo. Virgilio spiega che lo sta guidando
per il purgatorio, poi, leggendo il desiderio del poeta, chiede chi è e perché la montagna ha tremato.
L’anima spiega: il monte trema quando un’anima si
sente purificata e si leva in piedi, se è distesa, o si
muove per salire più in alto. E al terremoto segue il
grido del Gloria. L’anima aggiunge che è rimasta
distesa a terra per 500 anni e più e che soltanto ora
ha sentito libera la sua volontà di salire a una migliore dimora. Virgilio chiede chi è e l’anima dice
di essere Lucio Papinio Stazio, visse al tempo di Tito, fu poeta e divenne tanto famoso da essere chiamato a Roma. Allora non si era ancora convertito.
Scrisse la Tebaide e iniziò l’Achilleide, che per la
morte lasciò incompiuta. Il suo ardore poetico nacque dallo studio dell’Eneide, di cui si nutrì. Per poter incontrare Virgilio, sarebbe disposto a ritardare
di un anno la salita al cielo. Virgilio sorride e con un
cenno invita Dante a tacere. Ma Stazio se ne accorge e chiede spiegazioni. Con il permesso del poeta,
Dante dice a Stazio che Virgilio è l’ombra al suo
fianco. Stazio allora vuole abbracciare i piedi al poeta, che gli dice di non farlo: è un’ombra e vede
un’ombra. E Stazio si rialza.
Canto XXII: dalla cornice quinta alla cornice sesta; i
golosi; la poesia di Virgilio ha portato Stazio a convertirsi; Virgilio lo informa che i poeti antichi sono
nel limbo; la salita riprende; l’albero con le fronde e
i rami rovesciati; esempi di temperanza
L’angelo della cornice sesta cancella un’altra “P”
sulla fronte di Dante. I tre poeti proseguono il cammino. Virgilio dice che Giovenale portò nel limbo
notizie di Stazio e del suo amore per l’Eneide. Ed
ora da amico gli chiede come poté essere stato preda
dell’avarizia. Stazio precisa: non fu avaro, commise
invece il peccato opposto di prodigalità. E raddrizzò
la sua vita leggendo quel passo virgiliano che condanna la fame dell’oro, perché non regola gli appetiti dei mortali. Così si pentì del suo vizio, che poi ha
espiato in purgatorio. Virgilio allora gli chiede
quando si fece cristiano. Stazio risponde che Virgilio prima con l’Eneide lo ha portato alla poesia e
poi, cantando l’età dell’oro e la nascita di una nuova
progenie, lo ha portato alla conversione. Le sue parole si accordavano con quelle degli apostoli, perciò
egli iniziò a frequentarli. Aiutò i cristiani durante la
persecuzione di Diocleziano e si fece battezzare, ma
per paura mantenne segreta la sua conversione. La
sua fede tiepida gli ha fatto percorrere la cornice per
più di 400 anni. Quindi chiede notizie dei poeti suoi
contemporanei. Virgilio risponde che sono nel limbo, insieme con molti altri poeti greci e i personaggi
da loro cantati. I due poeti continuano il cammino e
Dante resta dietro di loro e ascolta i loro discorsi,
che si interrompono quando in mezzo alla strada
trovano un albero carico di frutti dal profumo buono
e soave. Ha le radici in alto e la cima in basso e dalla roccia un’acqua limpida cade sulle foglie più alte.
I due poeti si avvicinano e dalle fronde una voce
grida esempi di temperanza.
Canto XXIII: cornice sesta, i golosi; Forese Donati;
la pena dei golosi; la dolce Nella e le sfacciate donne fiorentine; Dante parla del suo traviamento e
dell’aiuto di Virgilio
Dante fissa gli occhi tra le fronde dell’albero, per
scoprire chi è la voce, ma Virgilio gli dice di accelerare il passo. Il poeta sente piangere e cantare il
salmo O Signore, apri le mie labbra e chiede spiegazioni. Virgilio pensa che siano ombre che vanno
sciogliendo il loro debito con Dio. I tre poeti sono
superati da una turba di anime silenziosa e devota,
che li guarda stupiti. Sono magre ed hanno il volto
incavato. Una di esse guarda Dante sorpresa e contenta. Il poeta riconosce l’amico Forese Donati, che
chiede di lui e delle due anime che lo accompagnano. Dante risponde che pianse di dolore quando morì
e che lo piange ancora di dolore vedendolo ridotto
in tale stato. E chiede che cosa li renda così. Forese
spiega che tutta quelle anime, che cantano e piangono per aver assecondato la gola oltre misura, qui ritornano pure soffrendo la fame e la sete. Dante allora chiede come sia potuto salire in quella cornice a
cinque anni dalla morte. L’amico spiega che il merito è di sua moglie, la buona Nella, che con il suo 
106
pianto continuo e le sue preghiere accelerò l’espiazione delle sue colpe. Le altre donne di Firenze
sono invece selvagge più delle donne di Barbagia.
Preannuncia un tempo futuro non molto lontano, nel
quale dal pulpito sarà vietato alle donne fiorentine
di andar per strada, mostrando i seni e il petto scoperti. Quindi invita l’amico a rispondere alla sua
domanda iniziale. Anche le altre anime sono stupite
vedendo l’ombra di Dante proiettata per terra. E
Dante spiega: l’anima che lo accompagna è Virgilio,
che lo ha tratto dalla vita traviata che conduceva
con l’amico Forese e lo porta fino in cima al purgatorio, dove lo aspetta Beatrice. L’altra ombra è il
poeta Stazio, per il quale poco prima la montagna
del purgatorio scosse tutte le sue pendici, perché ha
finito di scontare la pena e sale in cielo.
Canto XXIV: cornice sesta, i golosi; Stazio; Forese
Donati; Bonagiunta Orbicciani; la definizione di
Dolce stil novo; l’albero misterioso; l’angelo della
temperanza
Dante continua a parlare con Forese Donati, che gli
indica l’anima di Bonagiunta da Lucca, papa Martino IV e molte altre anime, che hanno commesso il
peccato di gola. Bonagiunta è desideroso più di altri
di parlare con il poeta: gli chiede se è lui l’autore
della canzone Donne, ch’avete intelletto d’amore.
Dante lo conferma. Poi dà una definizione di Dolce
stil novo: egli scrive versi quando l’amore lo ispira e
li scrive nel modo in cui l’amore glieli detta dentro
il suo animo. Bonagiunta ora riconosce di non aver
capito questo punto, che ha tenuto Giacomo da Lentini, Guittone d’Arezzo e lui lontano dalla nuova
corrente poetica. Poi con la sua schiera di anime se
ne va. Forese riprende il discorso con Dante: gli preannuncia che già vede il fratello Corso finire tra i
dannati, legato alla coda di un cavallo, che lo trascina nella valle infernale. Poi l’anima si allontana a
passi rapidi. Il poeta resta con Virgilio e con Stazio.
Continuando il cammino, vede un albero, da cui una
voce gli dice di tenersi discosto. Davanti ad esso le
anime gridano esempi d’intemperanza punita. I tre
poeti procedono oltre, in silenzio. All’improvviso
una voce li scuote dai loro pensieri. È l’angelo della
temperanza, custode della cornice. Ha un aspetto
abbagliante che acceca il poeta. Gli indica il passaggio alla nuova cornice e invita alla moderazione
e alla temperanza.
Canto XXV: cornice settima, lussuriosi e sodomiti;
Dante chiede come le anime possano dimagrire;
Virgilio prega Stazio di rispondere; Stazio risponde
con la teoria del corpo umbratile; le anime dei lussuriosi e dei sodomiti sono immerse nel fuoco
Dante pone a Virgilio una domanda: in che modo le
anime degli spiriti possano dimagrire, se non hanno
bisogno di nutrirsi. Virgilio invita Stazio a rispondere. Stazio dà la risposta partendo da lontano. Prima
espone la teoria del sangue maschile che feconda
quello femminile e che dà origine all’anima vegetativa e sensitiva, la quale poi riceve da Dio l’anima
razionale. Poi espone una teoria simile che riguarda
l’anima: sùbito dopo la morte essa si separa dal corpo e cade sulle rive dell’Acherónte, se è condannata
all’inferno, o del Tevere, se è condannata al purgatorio. Qui assimila l’aria circostante e le imprime
l’immagine che aveva in vita. Così si rende visibile.
Questo corpo aereo, perché fatto d’aria, è chiamato
ombra o corpo umbratile Ed è questo corpo umbratile che dimagrisce. I tre poeti continuano il viaggio
per un sentiero sul ciglio della cornice, perché la parete della montagna sprigiona fiamme. Preoccupandosi di non cadere, il poeta guarda le anime immerse nel fuoco, che cantano esempi di castità.
Canto XXVI: cornice settima, lussuriosi e sodomiti;
Guido Guinizelli, il padre del Dolce stil novo; Arnaut Daniel, poeta provenzale
Una schiera d’anime (=i lussuriosi) si accorge che
Dante è ancora vivo, poiché proietta sul terreno
l’ombra del corpo. Una di esse, senza uscire dalle
fiamme, chiede per tutte le altre che egli dica se è
ancora vivo. Il poeta però è distratto da un’altra
schiera (=i sodomiti), che s’incontra con la prima.
Le due schiere si fanno reciprocamente festa baciandosi sulla bocca, quindi si allontanano. La prima
grida «Sodoma e Gomorra!», la seconda grida «Pàsifae entra nella vacca!». Poi risponde che egli non è
ancora morto e che in cielo una donna (=la Vergine
Maria) gli acquista la grazia per attraversare il purgatorio con il corpo. Quindi chiede chi sono quelle
anime. L’anima risponde che le schiere sono quella
dei sodomiti e quella dei lussuriosi; poi si presenta:
è Guido Guinizelli. A questo punto Dante esprime la
sua profonda ammirazione verso l’iniziatore del
Dolce stil novo, che chiama con riverenza padre. Il
poeta bolognese si meraviglia per le parole di stima
che ascolta. Dante risponde che i suoi versi saranno
graditi finché si leggerà la poesia in volgare. Guinizelli allora indica un’anima davanti a lui. È Arnaut
Danièl, di cui contro l’opinione comune ribadisce la
superiorità su Giraut de Bornelh; e critica coloro che
ritengono Guittone d’Arezzo un grande poeta. Poi
chiede preghiere e scompare tra le fiamme. Dante si
accosta a Daniel. L’anima si presenta usando la sua
lingua materna, il provenzale, chiede preghiere e poi
scompare in mezzo al fuoco purificatore.
Canto XXVII: cornice settima, lussuriosi e sodomiti;
l’angelo della castità; Dante esita ad attraversare il
fuoco; il riposo notturno sulla scala; Dante sogna
una donna giovane e bella; la salita al paradiso terrestre; Virgilio si accomiata da Dante
Sta scendendo la sera, quando compare l’angelo della castità che canta la beatitudine Beati i puri di
cuore. Li avverte che non possono procedere, se
prima non sono purificati dal fuoco. A questue parole Dante si spaventa. Ma Virgilio lo rassicura e lo
invita ad entrare nel fuoco. Il poeta non si muove e
allora Virgilio gli ricorda che fra lui e Beatrice c’è
soltanto quel muro di fiamme. Dante è ancora incerto, Virgilio lo richiama con più forza e poi entra nel-
107
le fiamme. Dante lo segue, Stazio è alle sue spalle.
Si sarebbe gettato nel vetro bollente, per rinfrescarsi,
tanto il calore era smisurato. Li guida una voce che
proviene dall’altra parte delle fiamme. Oltre le
fiamme da una luce che abbaglia risuona il salmo
Venite, o benedetti del Padre mio. L’angelo della
castità li invita ad affrettare il cammino, finché c’è
luce. I tre poeti salgono la scala e si fermano quando
fa buio. Si coricano su un gradino, perché la legge
del monte impedisce di salire. Sul far dell’alba Dante sogna una donna, giovane e bella, che va per una
distesa erbosa a cogliere fiori. Dice di essere Lia
(=la vita attiva) e di raccogliere fiori per farsi una
ghirlanda. Invece sua sorella Rachele (=la vita contemplativa) non si allontana mai dallo specchio in
cui si ammira. Dante si sveglia e si alza. Virgilio gli
dice che il suo desiderio di salire in cima al purgatorio sarà soddisfatto lo stesso giorno. I tre poeti salgono la scala e, quando giungono al gradino più alto, Virgilio si accommiata: Dante ha visto le pene
temporanee del purgatorio e quelle eterne dell’inferno, egli lo ha condotto fino alla cima del purgatorio con la ragione e con l’arte di applicare gli insegnamenti della ragione. Ormai può prendere come
guida la sua inclinazione naturale, perché ha superato tutte le difficoltà. Può andare nel paradiso terrestre in mezzo alle erbe, ai fiori e agli arboscelli davanti a loro, mentre arriva Beatrice, che piangendo
lo fece andare nella selva in cui si era smarrito. Non
deve aspettare più i suoi consigli né contare più sul
suo aiuto. Ormai la sua volontà è libera dalle passioni ed è guarita dai suoi mali. E lo incorona signore e
guida di se stesso.
Canto XXVIII: paradiso terrestre, la foresta spessa e
viva; la comparsa della donna senza nome (=Matelda); la domanda di Dante sulle cause della brezza
che spira; la risposta della donna senza nome
Dante desidera esplorare il paradiso terrestre. Una
dolce brezza lo colpisce alla fronte. Le cime degli
alberi piegano verso la parte in cui il purgatorio getta l’ombra del mattino. Egli continua ad inoltrarsi.
Ad un certo punto un fiumicello straordinariamente
limpido gli impedisce di proseguire, così si ferma.
Guarda oltre il fiumicello e vede una donna tutta sola, che raccoglie fiori cantando. Dal viso si accorge
che è innamorata. La prega di avvicinarsi. La donna
si avvicina, alza gli occhi e gli sorride: Venere innamorata non aveva gli occhi più splendenti dei
suoi. Poi lo invita ad esprimere i suoi dubbi. Il poeta
le chiede come mai nel paradiso terrestre c’è quella
brezza. La donna risponde che la brezza è provocata
dalla montagna del purgatorio, che ostacola il movimento dell’atmosfera terrestre insieme con il cielo
della Luna. E aggiunge che grazie al movimento
dell’atmosfera i semi delle piante di quel luogo sono
dispersi su tutta la Terra e crescono secondo il terreno che trovano e sotto l’influsso dei cieli. Il fiumicello, che il poeta ha davanti, proviene da una fontana inesauribile, che la volontà di Dio divide in due
corsi: il Lete, la cui acqua fa dimenticare la colpa
dei peccati; e l’Eunoe, la cui acqua fa ricordare le
buone azioni compiute. In questo luogo, dove è sempre primavera, vissero innocenti i primi uomini.
Dante è affascinato. Si volta per guardare Virgilio e
Stazio, poi ritorna a guardare la donna.
Canto XXIX: paradiso terrestre; lungo il fiume Lete;
Dante chiede aiuto alle muse; la donna senza nome
(=Matelda); la processione: i sette candelabri; le sette strisce luminose e i 24 anziani; i quattro animali;
il carro trionfale del grifone; le sette donne e gli ultimi sette personaggi
La donna segue il corso del fiume Lete e canta ol
salmo Beati coloro a cui i peccati sono stati perdonati. Dante la affianca di qua dal corso d’acqua.
Dopo cento passi il fiume svolta verso levante. Non
fanno molta strada nella nuova direzione, quando la
donna lo invita a guardare e ad ascoltare. Un bagliore improvviso attraversa la foresta da tutte le parti,
seguito da una dolce melodia. Mentre il poeta se ne
va, tutto assorto, l’aria sotto i rami verdi si fa rossa
come un fuoco acceso e quel dolce suono indistinto
si trasforma in un canto corale. A questo punto Dante chiede aiuto alle muse, per cantare cose difficili
anche soltanto a pensarle. Intravede e poi vede sempre più chiaramente una processione. Riconosce sette candelabri (=le quattro virtù cardinali e le tre teologali), che hanno una fiamma molto più luminosa
della Luna piena a mezzanotte. Si rivolge a Virgilio,
ma anche lui è stupito. La donna lo sgrida e lo invita
a guardare ciò che viene dietro di loro. Dante vede i
candelabri lasciare sette strisce distinte alle loro
spalle. Poi vengono 24 anziani (=i libri dell’Antico
Testamento), a due a due, coronati di gigli. Tutti
cantano Che tu sia benedetta, o Maria, tra le figlie
di Adamo. Poi vengono quattro animali (=i quattro
evangelisti), coronati da una fronda verde. Ognuno
ha sei ali e le ali sono piene d’occhi. Lo spazio fra i
quattro animali è occupato da un carro trionfale (=la
Chiesa), che ha due ruote ed è legato al collo di un
grifone (=il Messia) che lo traina. Tre donne (=le
virtù teologali) vengono danzando in cerchio accanto alla ruota destra. Quattro donne (=le virtù cardinali), vestite di rosso porpora, danzano accanto alla
ruota sinistra. Dietro questi personaggi il poeta vede
due vecchi vestiti in modo diverso (=gli Atti degli
apostoli e le Epistole di san Paolo), ma con lo stesso atteggiamento dignitoso e solenne. Il primo sembra un seguace di Ippocrate, l’altro invece impugna
una spada lucida e tagliente. Poi vede quattro personaggi di umile aspetto (=le quattro epistole minori di
Giacomo, Pietro, Giovanni e Giuda) e, dietro a tutti,
un vecchio solitario (=Giovanni, l’autore dell’Apocalisse), che procede con gli occhi chiusi e mostra
una faccia intelligente. Questi ultimi sette sono vestiti di bianco come i primi 24 anziani, ma intorno al
capo non hanno una corona di gigli, bensì di rose e
di altri fiori rossi. Quando il carro è di fronte al poeta, si ode un tuono e tutta la processione si ferma.
Canto XXX: paradiso terrestre; la donna senza nome
(=Matelda); la processione si ferma e canta; Beatrice compare sul carro e Dante sente la potenza 
108
dell’antico amore; Virgilio scompare; Beatrice rimprovera Dante; gli angeli intercedono per il poeta;
Beatrice continua i rimproveri; Dante versa lacrime
di pentimento sincero
La processione si ferma, si rivolge verso il carro e si
mette a cantare. Dal carro cento angeli rispondono.
Sul carro in una nuvola di fiori appare Beatrice vestita di rosso e di verde. Dante sente la potenza dell’antico amore verso di lei. Si volta verso Virgilio,
ma Virgilio lo aveva lasciato. Dante allora si mette a
piangere. Beatrice lo chiama per nome e si mette a
rimproverarlo aspramente, perché ha dimenticato
che soltanto in paradiso l’uomo è felice. Gli angeli
provano compassione per il poeta e intercedono per
lui. La donna si rivolge a loro e dice che il poeta fu
talmente dotato di virtù nella sua vita giovanile, che
ogni disposizione avrebbe dato grandi risultati. Ma
più un terreno è buono, più dà cattiva prova, se riceve un cattivo seme. Quando era viva, lo ha sostenuto
con la sua presenza. Però, quando morì, egli la dimenticò e si rivolse ai falsi beni terreni. Più volte
allora intervenne per riportarlo sulla retta via, apparendogli in sogno o in altri modi. Ma inutilmente.
Tutti i rimedi erano inefficaci. Restava soltanto
quello di mostrargli l’inferno. Perciò, piangendo, si
rivolse a Virgilio, che lo ha condotto fino al paradiso terrestre. Ed ora Dante può varcare il fiume Lete
pagando il prezzo d’un pentimento sincero, che
sparga lacrime.
Canto XXXI: paradiso terrestre; Dante riconosce le
sue colpe; Beatrice condanna i beni terreni che hanno traviato il poeta; Dante si pente della vita passata; ed è immerso nel fiume Lete; Beatrice mostra
tutta la sua nuova bellezza
Beatrice chiede aspramente a Dante se riconosce le
sue colpe. Il turbamento e la paura gli fanno dire un
“sì” fioco fioco, poi si mette a piangere e a sospirare. Beatrice chiede quali ostacoli gli hanno impedito
di seguire i consigli che gli mandava. Il poeta risponde che sono stati i beni terreni. La donna dice
che il riconoscimento della colpa attenua la severità
di Dio. Quindi lo invita ad ascoltarla: dopo che era
morta, egli la doveva seguire con più forza, perché
andava in cielo. Con gli occhi rivolti a terra Dante si
riconosce colpevole e si pente della vita passata. Poi
la donna gli preannuncia un dolore ancora maggiore
e volge gli occhi al grifone (=Messia). Anche se è
velata e al di là del fiume, al poeta pare che ella
vincesse la sua antica bellezza più di quanto vinceva
la bellezza delle altre donne, quand’era in vita. E
prova un pentimento così intenso per le sue colpe,
che cade svenuto. Quando riprende i sensi, vede sopra di sé la donna che aveva incontrato tutta sola.
Essa lo immerge nel fiume Lete, camminando
sull’acqua. Poi lo conduce nel cerchio formato dalle
quattro donne (=le virtù cardinali), che danzavano, e
ciascuna gli copre il capo sollevando il braccio. Gli
dicono che lo porteranno da Beatrice, poi le tre donne della ruota destra (=le virtù teologali) faranno
penetrare i suoi occhi nella luce che vi splende dentro. Lo guidano davanti a lei e lo invitano a non risparmiare la vista. Il poeta fissa gli occhi luminosi di
Beatrice, che continuano ad essere rivolti verso il
grifone. Negli occhi della donna l’animale si riflette
ora con l’aspetto dell’aquila, ora con quello del leone. Mentre egli gustava il cibo, che suscita nuovo
desiderio di sé, le tre donne, dimostrando di appartenere a un ordine più elevato, danzano al ritmo del
loro canto angelico. E invitano Beatrice a volgere
gli occhi al suo fedele, che ha compiuto un viaggio
così lungo, in modo che veda la bellezza celeste del
suo volto. E la donna, che riflette la luce viva ed eterna di Dio, si mostra in tutta la sua bellezza, anche
se il poeta, che pure si è consumato nello studio della poesia, non potrà rappresentala come apparve là,
nel paradiso terrestre.
Canto XXXII: paradiso terrestre; il rifiorire della
pianta spoglia; Beatrice e le sette virtù a guardia
della pianta; il sonno di Dante; la comparsa di un’aquila, di una volpe e di un drago, che danneggiano il
carro; la trasformazione del carro in mostro; la comparsa sul carro di una meretrice e di un gigante; la
scomparsa del gigante, del carro mostruoso e della
meretrice nella selva
Il carro fa un’inversione di marcia e poco dopo si
ferma. Beatrice scende. Tutti i componenti della
processione si dispongono intorno ad una pianta altissima ma spoglia, celebrando il grifone. L’animale
dalle due nature lega il carro alla pianta. La pianta
mette fuori gemme e foglie. Quella gente si mette a
cantare. All’improvviso il poeta si addormenta. Lo
risveglia un bagliore. La donna senza nome lo invita
ad alzarsi. Beatrice è seduta sulla radice dell’albero.
Tutta la gente e il grifone erano saliti al cielo. Sembrava che Beatrice con le sette donne facesse guardia al carro. La donna gli dice che tra poco sarebbero saliti al cielo. All’improvviso, veloce come una
folgore, un’aquila scende dal cielo e si precipita
sull’albero e poi sul carro, danneggiandoli. Poi una
volpe magrissima si avventa contro il fondo del carro. Ma Beatrice la rimprovera delle sue colpe e
l’animale fugge. L’aquila scende di nuovo dal cielo
e cosparge il carro con le sue piume. Dal cielo una
voce si lamenta che il carro sia stato caricato di cattiva merce. Poi la terra si spalanca tra le due ruote
del carro, ne esce un drago, che conficca la coda nel
carro e ne asporta parte del fondo. La parte rimasta
intatta, le due ruote e il timone si ricoprono rapidamente con le penne dell’aquila (=la donazione di
Costantino), prima offerte forse con intenzione benevola. Il carro mette fuori tre teste con due corna
sul timone e una testa con un corno sulla fronte in
ognuno dei quattro angoli, assumendo un aspetto
mostruoso. Poi sul carro appare una puttana nuda e
con gli occhi invitanti, e vicino a lei un gigante che
la vigila affinché nessuno gliela tolga. Essi si baciano più volte. Quando la meretrice rivolge gli occhi a
Dante, il gigante la flagella da capo a piedi. Poi
scioglie il carro mostruoso dall’albero e lo trascina
tanto lontano, che scompaiono con la puttana agli
occhi del poeta.
109
Canto XXXIII: paradiso terrestre; Beatrice usa parole dure contro chi ha degradato la Chiesa; poi fa la
profezia del DUX; spiega il segreto dell’albero rovesciato; invita Matelda, la donna senza nome, a
immergere Dante nel fiume Eunoe; il poeta è pronto
a salire alle stelle
Le sette donne (=le tre virtù teologali e le quattro
cardinali) piangono vedendo le sorti presenti della
Chiesa. Beatrice usa parole dure contro coloro che
l’hanno trascinata così in basso. Poi si avvia. Dante,
Stazio e la donna senza nome la seguono. Il poeta fa
una domanda a Beatrice sul presente e sul futuro
della Chiesa. La donna profetizza l’avvento di un
Cinquecento dieci e cinque, cioè di un DVX, una
guida, mandato da Dio, che farà giustizia: ucciderà
la meretrice e il gigante che giace con lei. Poi Beatrice esorta il poeta a dire tutto ciò che ha visto.
Dante si lamenta che fa fatica a capire le parole della donna. Questa dice che ciò succede perché egli si
è allontanato dalla fede. Al diniego del poeta la
donna dice che ha dimenticato il male commesso
perché ha bevuto l’acqua del fiume Lete. Quindi
Beatrice svela il segreto dell’albero dalla chioma
capovolta, parla dell’acqua del Lete che fa dimenticare le colpe commesse. Infine invita Matelda (così
si chiama la donna senza nome) ad immergere il poeta nelle acque dell’Eunoe, che fanno ricordare le
buone azioni compiute. Il poeta vi è immerso.
L’acqua ha un sapore dolcissimo. Ora, così purificato, è pronto a salire alle stelle.
Canto I
Per correr miglior acque alza le vele
omai la navicella del mio ingegno,
che lascia dietro a sé mar sì crudele;
1
e canterò di quel secondo regno
dove l’umano spirito si purga
e di salire al ciel diventa degno.
4
Ma qui la morta poesì resurga,
o sante Muse, poi che vostro sono;
e qui Caliopè alquanto surga,
7
seguitando il mio canto con quel suono
di cui le Piche misere sentiro
lo colpo tal, che disperar perdono.
10
Dolce color d’oriental zaffiro,
che s’accoglieva nel sereno aspetto
del mezzo, puro infino al primo giro,
13
a li occhi miei ricominciò diletto,
tosto ch’io usci’ fuor de l’aura morta
che m’avea contristati li occhi e ‘l petto.
16
Lo bel pianeto che d’amar conforta
faceva tutto rider l’oriente,
velando i Pesci ch’erano in sua scorta.
19
I’ mi volsi a man destra, e puosi mente
a l’altro polo, e vidi quattro stelle
non viste mai fuor ch’a la prima gente.
22
Goder pareva ‘l ciel di lor fiammelle:
oh settentrional vedovo sito,
poi che privato se’ di mirar quelle!
25
Com’io da loro sguardo fui partito,
un poco me volgendo a l ‘altro polo,
là onde il Carro già era sparito,
28
vidi presso di me un veglio solo,
degno di tanta reverenza in vista,
che più non dee a padre alcun figliuolo.
31
Lunga la barba e di pel bianco mista
portava, a’ suoi capelli simigliante,
de’ quai cadeva al petto doppia lista.
34
Li raggi de le quattro luci sante
fregiavan sì la sua faccia di lume,
ch’i’ ‘l vedea come ‘l sol fosse davante.
37
“Chi siete voi che contro al cieco
fiume
fuggita avete la pregione etterna?”,
diss’el, movendo quelle oneste piume.
40
“Chi v’ha guidati, o che vi fu lucerna,
uscendo fuor de la profonda notte
che sempre nera fa la valle inferna?
43
Son le leggi d’abisso così rotte?
o è mutato in ciel novo consiglio,
che, dannati, venite a le mie grotte?”.
46
Lo duca mio allor mi diè di piglio,
e con parole e con mani e con cenni
reverenti mi fé le gambe e ‘l ciglio.
49
Poscia rispuose lui: “Da me non venni:
donna scese del ciel, per li cui prieghi
de la mia compagnia costui sovvenni.
52
Ma da ch’è tuo voler che più si spieghi
di nostra condizion com’ell’è vera,
esser non puote il mio che a te si nieghi.
55
Questi non vide mai l’ultima sera;
ma per la sua follia le fu sì presso,
che molto poco tempo a volger era.
58
1. Per correre acque migliori, la navicella del mio
ingegno alza ormai le vele e lascia dietro di sé un
mare così crudele. 4. Ora canterò di quel secondo
regno, dove lo spirito umano si purga e diventa degno di salire al cielo. 7. Qui però la poesia, che ha
cantato i morti [alla grazia divina], risorga, o sante
muse, poiché sono vostro. Qui Callìope si alzi un po’
in piedi, 10. per accompagnare il mio canto con
quella musica, di cui le misere Pièridi sentirono
talmente la superiorità, che disperarono di sottrarsi
alla vendetta [della dea]. 13. Un dolce colore di
zaffìro orientale, che avvolgeva l’aria serena e pura
sino all’orizzonte, 16. tornò ad allietare i miei occhi, non appena uscii fuori dell’aria morta, che mi
aveva rattristato gli occhi ed il petto. 19. Il bel pianeta (=Venere), che spinge ad amare, faceva sorridere tutto l’oriente, velando i Pesci (=la costellazione), che lo scortavano. 22. Io mi volsi a destra e
guardai l’altro polo (=antartico) e vidi quattro stelle
(=prudenza, giustizia, fortezza, temperanza), che
non furono mai viste, se non dai primi uomini
(=Adamo ed Eva). 25. Il cielo appariva godere della
loro luce intensa: oh, povero emisfero settentrionale,
che non puoi mirarle! 28. Quando distolsi lo sguardo
da loro, rivolgendomi un po’ verso l’altro polo
(=artico), là dove il Carro (=l’Orsa Maggiore) era
già scomparso, 31. vidi presso di me un vecchio tutto solo (=Catone di Utica), degno di tanta riverenza
a vederlo, che nessun figlio ne deve di più al padre.
34. Portava la barba lunga e brizzolata, simile ai
suoi capelli, due ciocche dei quali cadevano sul petto. 37. I raggi delle quattro sante stelle gli illuminavano così la sua faccia di luce, che io lo vedevo come se il sole gli stesse davanti. 40. «Chi siete voi,
che risalendo il corso del ruscelletto sotterraneo siete fuggiti dalla prigione eterna?» egli disse, muovendo la barba veneranda. 43. «Chi vi ha guidati o
che cosa vi fece luce, uscendo fuori della notte profonda, che fa sempre nera la valle dell’inferno? 46.
Le leggi dell’abisso sono state dunque infrante? Oppure in cielo è stato fatto un nuovo decreto, che,
dannati, vi permette di venire alle mie rocce?» 49.
Allora la mia guida mi afferrò e con parole, con mani e con cenni mi fece piegare le ginocchia e chinare
il capo in segno di riverenza. 52. Poi rispose: «Non
venni di mia iniziativa: una donna (=Beatrice) scese
dal cielo e mi pregò di aiutare costui con la mia presenza. Ma, poiché tu vuoi che spieghiamo qual è la
nostra vera condizione, non posso certamente negarti
la risposta. 58. Costui non vide mai l’ultima sera,
ma per sua follia le fu così vicino, che quasi vi era
arrivato. 
Divina commedia. Purgatorio, a cura di P. Genesini 5
Sì com’io dissi, fui mandato ad esso
per lui campare; e non lì era altra via
che questa per la quale i’ mi son messo.
61
Mostrata ho lui tutta la gente ria;
e ora intendo mostrar quelli spirti
che purgan sé sotto la tua balìa.
64
Com’io l’ho tratto, saria lungo a dirti;
de l’alto scende virtù che m’aiuta
conducerlo a vederti e a udirti.
67
Or ti piaccia gradir la sua venuta:
libertà va cercando, ch’è sì cara,
come sa chi per lei vita rifiuta.
70
Tu ‘l sai, ché non ti fu per lei amara
in Utica la morte, ove lasciasti
la vesta ch’al gran dì sarà sì chiara.
73
Non son li editti etterni per noi guasti,
ché questi vive, e Minòs me non lega;
ma son del cerchio ove son li occhi casti
76
di Marzia tua, che ‘n vista ancor ti
priega,
o santo petto, che per tua la tegni:
per lo suo amore adunque a noi ti piega.
79
Lasciane andar per li tuoi sette regni;
grazie riporterò di te a lei,
se d’esser mentovato là giù degni”.
82
“Marzia piacque tanto a li occhi miei
mentre ch’i’ fu’ di là”, diss’elli allora,
“che quante grazie volse da me, fei.
85
Or che di là dal mal fiume dimora,
più muover non mi può, per quella legge
che fatta fu quando me n’usci’ fora.
88
Ma se donna del ciel ti muove e regge,
come tu di’, non c’è mestier lusinghe:
bastisi ben che per lei mi richegge.
91
Va dunque, e fa che tu costui ricinghe
d’un giunco schietto e che li lavi ‘l viso,
sì ch’ogne sucidume quindi stinghe;
94
ché non si converria, l’occhio sorpriso
d’alcuna nebbia, andar dinanzi al primo
ministro, ch’è di quei di paradiso.
97
Questa isoletta intorno ad imo ad imo,
là giù colà dove la batte l’onda,
porta di giunchi sovra ‘l molle limo;
100
null’altra pianta che facesse fronda
o indurasse, vi puote aver vita,
però ch’a le percosse non seconda.
103
Poscia non sia di qua vostra reddita;
lo sol vi mosterrà, che surge omai,
prendere il monte a più lieve salita”.
106
Così sparì; e io sù mi levai
sanza parlare, e tutto mi ritrassi
al duca mio, e li occhi a lui drizzai.
109
El cominciò: “Figliuol, segui i miei passi:
volgianci in dietro, ché di qua dichina
questa pianura a’ suoi termini bassi”.
112
L’alba vinceva l’ora mattutina
che fuggia innanzi, sì che di lontano
conobbi il tremolar de la marina.
115
Noi andavam per lo solingo piano
com’om che torna a la perduta strada,
che ‘nfino ad essa li pare ire in vano.
118
61. Così, come dissi, fui mandato a lui per salvarlo,
e non c’era altra via che questa, per la quale mi son
messo. 64. Gli ho mostrata tutta la gente malvagia
ed ora intendo mostrargli quegli spiriti, che si purificano sotto la tua autorità. 67. Sarebbe troppo lungo
dirti come l’ho condotto fin qui. Dal cielo scende
una forza, che mi aiuta a condurlo, per vederti e per
udirti. 70. Ora ti prego di gradire la sua venuta: va
cercando la libertà [dell’anima], che è così preziosa,
come sa chi rifiuta la vita per essa. 73. Tu lo sai bene, perché per essa non ti fu amara la morte in Utica,
dove lasciasti il corpo, che nel gran giorno [della resurrezione dei morti e del giudizio finale] sarà così
luminoso. 76. Gli editti eterni non sono stati violati
da noi, perché costui è ancora vivo ed io non sono
sotto la giurisdizione di Minosse, ma sono del cerchio (=il limbo), dove sono gli occhi casti 79. della
tua Marzia, o santo petto, che nell’aspetto (=con il
comportamento) ti prega ancora di considerarla tua
sposa. Per l’amore, che ella ti porta, piègati al nostro
desiderio 82. e làsciaci andare per i tuoi sette regni.
Io parlerò di te a lei, se vuoi esser ricordato laggiù».
85. «Marzia piacque tanto ai miei occhi, mentre vissi» egli allora disse, «che feci quanto di gradito volle da me. 88. Ora, che dimora di là dal mal fiume
(=l’Acherónte), non mi può più commuovere, per
quella legge [divina] che fu fatta quando uscii fuori
[del limbo]. 91. Ma, se una donna del cielo ti fa andare e ti guida, come tu dici, non occorre che tu mi
lusinghi. Basta che tu mi chieda in nome di lei. 94.
Va’ dunque, e fa’ in modo di cingere [i fianchi di]
costui con un giunco liscio e di lavargli il viso, per
togliergli ogni sudiciume, 97. perché non sarebbe
conveniente andare con l’occhio velato da una qualche nebbia davanti al primo ministro [di Dio che incontrerete] (=l’angelo nocchiero del purgatorio), che
è di quelli del paradiso. 100. Quest’isoletta produce
giunchi sopra il molle limo, tutt’intorno, proprio
sull’orlo della spiaggia, là dove l’onda la batte: 103.
Nessun’altra pianta, che mettesse rami o che sviluppasse il fusto, può vivere qui, perché non asseconda i
colpi dei flutti. 106. Poi non ritornate di qui: il sole,
che ormai sorge, vi farà vedere da che parte avviarvi
sul monte per una salita più agevole.» 109. Così
sparì. Io mi alzai senza parlare, mi strinsi tutto alla
mia guida e volsi gli occhi a lei. 112. Virgilio cominciò a dire: «O figlio, segui i miei passi: ci voltiamo indietro, perché da questa parte la pianura declina verso il mare». 115. L’alba vinceva l’ultima
ora della notte, che le fuggiva davanti, così che di
lontano conobbi il tremolare della marina. 118. Noi
andammo per la piana solitaria come chi ritorna sulla strada perduta e che fino ad essa (=finché non
l’ha ritrovata) pensa di camminare invano. 
Divina commedia. Purgatorio, a cura di P. Genesini 6
Quando noi fummo là ‘ve la rugiada
pugna col sole, per essere in parte
dove, ad orezza, poco si dirada,
121
ambo le mani in su l’erbetta sparte
soavemente ‘l mio maestro pose:
ond’io, che fui accorto di sua arte,
124
porsi ver’ lui le guance lagrimose:
ivi mi fece tutto discoverto
quel color che l’inferno mi nascose.
127
Venimmo poi in sul lito diserto,
che mai non vide navicar sue acque
omo, che di tornar sia poscia esperto.
130
Quivi mi cinse sì com’altrui piacque:
oh maraviglia! ché qual elli scelse
l’umile pianta, cotal si rinacque
133
subitamente là onde l’avelse. 136
121. Quando noi fummo là dove la rugiada combatte [più a lungo] con il [calore del] sole, poiché si
trova in un luogo in cui a causa della brezza evapora
[più] lentamente, 124. il mio maestro pose delicatamente le mani aperte nell’erba, perciò io, che
compresi la sua intenzione, 127. gli porsi le guance
bagnate di lacrime. Lì mi scoperse completamente
quel colorito, che la caligine infernale aveva nascosto. 130. Poi venimmo sulla spiaggia deserta, che
non vide mai alcun navigante sperimentare la via
del ritorno. 133. Qui mi cinse [i fianchi], come ad
altri (=Catone) piacque. Oh meraviglia!, l’umile
pianta rinacque sùbito, completamente uguale, là
dove l’aveva strappata.
I personaggi
Callìope è una delle nove muse, protettrici delle arti. Era la musa del canto. Con le altre muse e con il
dio Apollo abitava il Parnàso, un monte della Grecia.
La Pièridi erano le nove figlie di Pierio, re della
Macedonia. Sfidano le muse ad una gara di canto.
Callìope, a nome di tutte le muse, gareggia con esse
e le sconfigge. Per vendetta le trasforma in gazze
(piche), un animale dal canto stridulo e monotono.
La fonte di Dante è Ovidio, Metam. V, 294-678.
Minosse è il mitico re di Creta che gli antichi avevano trasformato nel giudice dei morti. Dante ne recepisce la figura e la funzione, inserendole in un
contesto cristiano (If V, 1-15).
Marco Porcio Catone (95-46 a.C.), detto l’Uticense, è partigiano di Cneo Pompeo. Combatte strenuamente contro C. Giulio Cesare, che considera un tiranno, in difesa delle libertà repubblicane. Per non
cadere nelle sue mani, si suicida. Dante lo trasforma
nel severo guardiano del purgatorio.
Beatrice di Folco Portinari (1265-1290), che va
sposa a Simone de’ Bardi, è la donna a cui Dante
dedica la Vita nova (1292-93), una specie di diario
in cui il poeta parla del suo rinnovamento spirituale
provocato dall’amore verso di lei. Dopo la morte
della donna Dante ha una crisi spirituale, da cui
l’amico Guido Cavalcanti cerca di farlo uscire. Nel
poema diventa il simbolo della fede e della teologia,
perciò essa, non più Virgilio, sarà destinata a guidare il poeta nel viaggio attraverso il paradiso.
Publio Virgilio Marone (Andes, presso Mantova, 70
a.C.-Brindisi 19 a.C.) appartiene ad una famiglia di
agiati proprietari terrieri. Studia a Cremona e a Milano e si perfeziona a Roma. Vive a Napoli. Compone le Bucoliche e le Georgiche. La sua opera
maggiore è l’Eneide, dove canta Roma e l’Impero
instaurato da Ottaviano Augusto. Nel Medio Evo è
uno dei pochi poeti classici conosciuti ed è anche
considerato un profeta (avrebbe preannunciato la
venuta di Gesù Cristo, in realtà stava celebrando la
nascita di Ottaviano, il futuro imperatore) e un mago. Dante lo sceglie come guida per l’inferno e il
purgatorio, e lo fa diventare il simbolo dell’umanità
pagana e della ragione umana insoddisfatta, che cerca la salvezza ma che non può trovarla, perché non
ha ricevuto il battesimo, in quanto vissuta prima della venuta di Cristo.
Commento
1. Catone è il severo guardiano del purgatorio, che
in vita aveva sacrificato se stesso in nome della libertà politica ed ora continua ad essere coerente
con se stesso sacrificando gli affetti familiari: Marzia gli piacque quando era sulla terra, perciò egli
cercò sempre di farla contenta; ma ora non lo può
più commuovere, a causa della legge divina che fu
fatta dopo che egli uscì dal limbo. Dopo la resurrezione Gesù Cristo discese nel limbo per portare in
paradiso i patriarchi e gli uomini che per qualche
motivo meritavano il cielo, tra cui Catone. Da quel
momento per legge divina nessuno uscì più dal limbo.
2. Catone è messo a guardia del purgatorio non ostante si sia suicidato. Il motivo è comprensibile: si è
suicidato non per motivi egoistici, ma per ribadire il
valore della libertà. Lo indica espressamente Virgilio, quando dice che Dante «Libertà va cercando,
ch’è sì cara, Come sa chi per lei rifiuta vita. Tu ‘l
sai, ché non ti fu per lei amara In Utica la morte, ove
lasciasti La veste ch’al gran dì sarà chiara» (vv. 71-
75). Dante è quindi il nuovo Catone, che cerca la libertà, ora spirituale, come Catone aveva cercato la
libertà politica.
2.1. Il suicidio di Catone non è giudicato come un
fatto isolato. Ciò sarebbe stato completamente scorretto e porterebbe a conclusioni scorrette. È giudicato nel contesto dei fatti che hanno portato a quella
conclusione: è il contesto che gli dà senso, cioè che
permette d’interpretare correttamente l’azione; ed è
il contesto che ne permette la corretta valutazione.
La teorizzazione dell’importanza fondamentale del
contesto si trova in Pd II, 49-148: la spiegazione
delle macchie lunare si trova inserendo il fatto nel
contesto dell’intero universo.
3. Dante apprezza Catone perché è morto combattendo contro Giulio Cesare in difesa delle libertà repubblicane. Altrove però il poeta fa di Cesare l’iniziatore dell’Impero (Pd VI, 54-72); e, comunque, ritiene che l’uomo abbia bisogno dell’Impero come
guida terrena. In altre parole sembra che egli da una 
Divina commedia. Purgatorio, a cura di P. Genesini 7
parte apprezzi il comportamento di Catone che si
oppone a Cesare e quindi all’Impero, dall’altra difenda strenuamente Cesare e con lui l’Impero (egli
anzi anticipa a Cesare l’inizio dell’Impero). E ciò è
contraddittorio. Si può superare la contraddizione
dicendo che Catone si sacrifica in nome della libertà
politica, a prescindere dall’avversario – in questo
caso l’Impero – che combatte e che considera fonte
di oppressione. Si potrebbe anche sostenere che Catone si sbaglia nel vedere l’Impero fonte di oppressione; o anche che l’Impero, come lo sta attuando
Cesare, è effettiva fonte di oppressione. Ma, al di là
del fatto che il poeta non è tenuto a rispettare rigidamente la logica e può fare quasi quello che vuole, ci
sembra preferibile un’altra tesi: egli sa che la realtà
è molto più complessa di quel che si vorrebbe, che
l’uomo ha una conoscenza superficiale di essa e che
soltanto Dio sa come i valori di Catone e quelli di
Cesare riescano a conciliarsi; e, ancora, sa che esiste
il punto di vista (e le motivazioni) di Catone e quello di Cesare, e che è difficile decidere quale dei due
sia più solido.
3.1. E poi il poeta non vuole dire sempre la sua opinione: ciò sarebbe noioso ed appiattirebbe i problemi. È più ricco e più stimolante riportare, adoperare e rispettare le opinioni altrui. I fatti poi – e questa è la sua pratica costante fin dai primi canti
dell’Inferno – si possono sempre valutare da più
punti di vista, ugualmente importanti e ugualmente
legittimi: egli condanna Francesca come credente e
come cittadino, la comprende come uomo (If V);
condanna Farinata degli Uberti e Brunetto Latini (If
X e XV), ma apprezza l’impegno politico del primo
e la grandezza dell’insegnamento del secondo; condanna Ulisse come fraudolento (If XXVI), ma lo
ammira per il suo amore verso la conoscenza. Con i
lettori è molto spesso primus inter pares.
4. Catone ha perso la sua umanità, per divenire la
legge, severa ed implacabile, che gli uomini devono
costantemente rispettare. In compenso ha il dono di
poter comparire e sparire, e quello di essere onniveggente. Tra poco Dante e Virgilio con una schiera
di anime appena arrivate ascoltano il musico Casella
che intona una canzone del poeta. Catone appare e
invita le anime a non indugiare e ad andare a purificarsi (Pg II, 120-123). Egli è duro e arcigno come la
legge che fa rispettare. Alla fine del Purgatorio un
altro personaggio ha le stesse caratteristiche: Beatrice, che rimprovera duramente il poeta di avere abbandonato lei e la via del bene (Pg XXX, 55-57, 72-
75, 103-145).
5. Dante vede quattro stelle che indicano le quattro
virtù cardinali (prudenza, giustizia, fortezza e temperanza). Esse non furono mai viste, se non dai primi
uomini – Adamo ed Eva –, quand’erano nel paradiso
terrestre (vv. 22-24). Egli si lamenta che le quattro
stelle sono assenti nel nostro emisfero, immerso nella
corruzione (l’altro emisfero però è disabitato...). Esse illuminano il volto di Catone come la luce della
rivelazione e della grazia illuminano l’uomo. Da
parte sua Catone è il simbolo dell’uomo che le realizza nel massimo grado concesso alla condizione
umana. E questa perfezione gli permette di abbandonare la sua vita pagana (e all’uomo i valori della
vita mondana) e di aprirsi alla fede, alla rivelazione
e quindi di percorrere la strada che lo porta fino a
Dio.
6. Appena esce dal budello infernale, Dante vede
quattro stelle che non furono mai viste, se non dai
primi uomini) (vv. 22-24). Ma in cielo era anche
Venere, il bel pianeta che spinge ad amare e la costellazione dei Pesci (vv. 19-21). Dante è sempre
attento alla volta celeste, che descrive costantemente nei momenti cruciali del suo viaggio, come ad esempio quando si perde nella selva oscura: «Era il
primo mattino ed il sole primaverile saliva in cielo
con le stelle dell’Ariete, che lo accompagnavano
quando l’amore di Dio fece muovere per la prima
volta quelle cose belle. L’ora del giorno e la dolce
stagione mi facevano ben sperare di [aver la meglio
su] quella fiera (=la lonza) dalla pelle variegata» (If
I, 37-43). I motivi sono due, e sono collegati: a)
l’uomo tradizionale della società agricola aveva
tempo libero durante la stagione fredda e rivolgeva
gli occhi al cielo, nella speranza di poter prevedere
l’andamento del raccolto, così impara a conoscere
minuziosamente la volta celeste; e b) nella natura
come nell’universo l’uomo medioevale cercava i segni della presenza di Dio, in questo caso le stelle indicano e ricordano al credente le virtù cardinali.
D’altra parte l’uomo tradizionale più che guardare il
cielo non poteva fare. O meglio non poteva immaginare che la tecnologia e il potere umano si sarebbero
sviluppati in modo tale da minacciare la stessa natura. Viveva inserito nel ciclo delle stagioni e pensava
che la storia umana fosse storia di decadenza, non di
progresso.
7. Il poeta descrive uno dei paesaggi più belli della
Divina commedia: è l’ultima ora della notte, quando nelle chiese e nei conventi si suona per la preghiera del mattutino, e tra poco sarà l’alba; la rugiada ricopre l’erba e resiste ai raggi del sole; ed egli scorge in lontananza il tremolare delle onde del
mare (vv. 115-117). Un tale paesaggio induce a
pensare che la giornata sarà piena di soddisfazioni. I
versi hanno due caratteristiche: a) sono onomatopeici; e b) riescono in tal modo a provocare nel lettore
una reazione e a fargli provare una emozione specifica. In questo caso un’emozione di nostalgia (il viaggio è stato tremendo, ma anche interessante e proficuo per il futuro), di speranza nelle soddisfazioni
che si aprono in futuro, di gioia contenuta (l’inferno
è passato ed ora si apre la strada del purgatorio, cioè
della pena che purifica, ma poi ci sarà la gioia del
paradiso). Il poeta ormai ha imparato a comunicare
al di là delle parole. Nella prima cantica ha posto le
basi per manipolare le reazioni, i pensieri, la memoria del lettore. E ne è consapevole. Il lettore ha la
sensazione di provare gli stessi sentimenti e le stesse emozioni che all’alba e su quella spiaggia provano Dante e Virgilio, che stanno iniziando la seconda
parte del viaggio. Nel Paradiso il poeta diventa poi
consapevole (e lo dice chiaramente) che nemmeno
con il suo aiuto il lettore riuscirà a seguirlo nel viaggio che sta continuando (Pd II, 1-15). E purtroppo
ha ragione: il Purgatorio e soprattutto il Paradiso
Divina commedia. Purgatorio, a cura di P. Genesini 8
sono troppo difficili, per essere capiti ed apprezzati;
perciò non hanno mai avuto il successo dell’Inferno.
I lettori non possono seguirlo. Non hanno mangiato a
sufficienza il pane degli angeli. E neanche i critici.
7.1. «Il tremolar della marina» e tutta la terzina (vv.
115-117) possono essere definiti «versi imitativi»,
poiché riescono a dare la sensazione fisica, visiva e
uditiva delle onde del mare in placido movimento.
Il poeta riesce a scrivere una terzina onomatopeica
non soltanto del suono, ma anche della vista.
Leggendoli, però il lettore è coinvolto dal paesaggio
mattutino e inspiegabilmente si apre alla gioia e ad
una trepida speranza: il giorno non sarà un cattivo
giorno. Il poeta riesce ad attivare e a far risuonare la
mente, l’animo e la memoria del lettore.
7.2. Altri paesaggi suggestivi sono: il giorno che se
ne andava e che portava il riposo a tutti gli esseri viventi (If II, 1-3), le fiamme che cadono come la neve
in montagna quando non c’è vento (If XIV, 28-30),
le fiammelle che riempiono e rendono tutta splendente l’ottava bolgia (If XXVI, 25-33), il fenomeno
delle stelle cadenti (Pg V, 37-39), l’ora del tramonto (Pg VIII, 1-6), un’altra caduta di stelle (Pd XV,
13-18). Anche in questo caso i versi riescono a provocare nel lettore l’emozione che il poeta ha previsto e che ha voluto fargli provare.
8. Il poeta fa una delle osservazioni psicologiche più
penetranti della Divina commedia: «Noi andavam
per lo solingo piano Com’om che torna a la perduta
strada…» (vv. 118-120). Un’altra si trova in Pg II,
10-12: «Noi eravam lunghesso mare ancora, Come
gente che pensa a suo cammino, Che va col cuore e
col corpo dimora».
9. Alla comparsa di Catone Virgilio invita Dante a
piegare le ginocchia e a chinare il capo in segno di
riverenza (vv. 49-51). Questo è uno dei tanti momenti della ritualità religiosa, che caratterizza il
purgatorio. Questi atteggiamenti sono completamente assenti nell’inferno, dove non hanno motivo di esserci, e ridotti nel paradiso, dove il poeta ha superato i limiti che lo legano alla condizione umana.
Essi sono particolarmente numerosi nel purgatorio,
perché il purgatorio è più vicino degli altri due regni
alla condizione umana: le anime devono percorrere
ancora una parte del loro cammino, prima di arrivare
al cielo. E l’espiazione dei loro peccati, che le rende
meritevoli del cielo, è dolorosa. Due momenti significativi di questa ritualità sono la tentazione del serpente (Pg VIII, 94-108) e il carro mistico che trasporta Beatrice (Pg XXX, 1-21).
10. Dante e Virgilio giungono infine «in sul lito
diserto, Che mai non vide navicar sue acque omo,
Che di tornar sia poscia esperto» (vv. 130-132). Il
poeta ribadisce che egli è il primo e l’unico in assoluto che ritornerà dalle spiagge del purgatorio (Enea
è andato negli inferi; san Paolo fino al terzo cielo)
(significato generico di navicar) e ricorda al lettore
che altri, Ulisse (If XXVI), ha cercato di approdare
sulla spiaggia del purgatorio, ma senza risultato (significato specifico di navicar). Così mette alla prova la memoria del lettore e lo costringe a ricordare
un episodio precedente del poema (If XXVI).
L’aggressione al lettore – questa è una delle tante
disperse per il poema – si attua anche in questi modi
espliciti. Da parte sua il lettore, se non ricorda, va a
vedere il passo indicato. In ogni caso rafforza il ricordo di ciò che ha letto. Repetita juvant! vale anche per coloro che dovevano costantemente affidarsi
alla memoria, non avendo altri mezzi a buon mercato, per ricordare. La stampa appare soltanto a metà
Quattrocento.
10.1. Altri richiami a canti precedenti sono: Bonconte da Montefeltro (Pg V) che rimanda al padre
Guido che si è dannato (If XXVII); il feroce Brigata
(Pg VI) che rimanda allo stesso Brigata e al conte
Ugolino della Gherardesca, fatti morir di fame (If
XXXIII).
11. Per ordine di Catone Virgilio lava con la rugiada le guance di Dante sporche di caligine e ne cinge
i fianchi con un giunco (vv. 95-105). L’atto purificatorio toglie i residui del peccato e prepara al viaggio attraverso il purgatorio. Il giunco è simbolo
dell’umiltà e della perseveranza che non vuole mettersi in mostra; ma è anche simbolo della rinascita
spirituale, che sta avvenendo nel poeta. La strada da
percorrere però è ancora lunga. Alla fine del viaggio
in purgatorio c’è un altro rito di purificazione, che si
riallaccia organicamente a questo: la doppia immersione nel fiume Letè, che fa dimenticare i peccati
commessi (Pg XXXI, 91-105) e nel fiume Eunoè,
che fa ricordare le buone azioni compiute (Pg
XXXIII, 124-135).
12. Il canto rimanda alla spiaggia deserta e solitaria
di If I, ma l’atmosfera ora è completamente diversa
e si apre alla speranza. Per di più c’è anche la figura
di Catone, che per certi aspetti rimanda alla figura
di Caronte (If III).
13. Il canto è tranquillo, ma pone le basi all’intera
cantica: a) il nero del peccato e dell’inferno sono sostituiti dai colori verdeggianti della speranza che le
pene del purgatorio sono momentanee e che poi ci
sarà la gioia del paradiso; b) la salvezza si raggiunge
percorrendo la via dell’espiazione e della ritualità
religiosa; e c) ormai il peggio è passato e si può procedere sicuri di aver superato le prove più difficili e
di raggiungere la meta. Virgilio invita Dante a piegare le ginocchia e a chinare il capo in segno di riverenza (vv. 49-51); poi con la rugiada gli laverà le
guance dal sudiciume infernale (vv. 133-136). Anche nei canti successivi farà la stessa cosa, perché il
poeta si deve adattare al rito (Pg II, 25-30) o perché
il rito impone un certo atteggiamento (Pg VIII, 22-
39, 94-108). La tranquilla e sicura ritualità religiosa
prende il posto della paura provocata dalle visioni
infernali.
La struttura del canto è semplice: 1) il poeta si rivolge alle muse, per cantare adeguatamente il purgatorio; 2) Dante e Virgilio incontrano Catone l’Uticense; 3) Virgilio spiega che non sono fuggiti dall’inferno, ma che per volere del cielo sta accompagnando Dante, che è ancora vivo, nei tre regni dell’oltretomba; 4) Catone lo invita a pulire il volto di
Dante dalla caligine infernale e a cingergli i fianchi
con un giunco; 5) i due poeti si avviano sulla spiaggia e Virgilio esegue l’ordine di Catone.
Divina commedia. Purgatorio, a cura di P. Genesini 9
Canto II
Già era ‘l sole a l’orizzonte giunto
lo cui meridian cerchio coverchia
Ierusalèm col suo più alto punto;
1
e la notte, che opposita a lui cerchia,
uscia di Gange fuor con le Bilance,
che le caggion di man quando soverchia;
4
sì che le bianche e le vermiglie guance,
là dov’i’ era, de la bella Aurora
per troppa etate divenivan rance.
7
Noi eravam lunghesso mare ancora,
come gente che pensa a suo cammino,
che va col cuore e col corpo dimora.
10
Ed ecco, qual, sorpreso dal mattino,
per li grossi vapor Marte rosseggia
giù nel ponente sovra ‘l suol marino,
13
cotal m’apparve, s’io ancor lo veggia,
un lume per lo mar venir sì ratto,
che ‘l muover suo nessun volar pareggia.
16
Dal qual com’io un poco ebbi ritratto
l’occhio per domandar lo duca mio,
rividil più lucente e maggior fatto.
19
Poi d’ogne lato ad esso m’appario
un non sapeva che bianco, e di sotto
a poco a poco un altro a lui uscio.
22
Lo mio maestro ancor non facea motto,
mentre che i primi bianchi apparver ali;
allor che ben conobbe il galeotto,
25
gridò: “Fa, fa che le ginocchia cali.
Ecco l’angel di Dio: piega le mani;
omai vedrai di sì fatti officiali.
28
Vedi che sdegna li argomenti umani,
sì che remo non vuol, né altro velo
che l’ali sue, tra liti sì lontani.
31
Vedi come l’ha dritte verso ‘l cielo,
trattando l’aere con l’etterne penne,
che non si mutan come mortal pelo”.
34
Poi, come più e più verso noi venne
l’uccel divino, più chiaro appariva:
per che l’occhio da presso nol sostenne,
37
ma chinail giuso; e quei sen venne a riva
con un vasello snelletto e leggero,
tanto che l’acqua nulla ne ‘nghiottiva.
40
Da poppa stava il celestial nocchiero,
tal che faria beato pur descripto;
e più di cento spirti entro sediero.
43
‘In exitu Israel de Aegypto’
cantavan tutti insieme ad una voce
con quanto di quel salmo è poscia scripto.
46
Poi fece il segno lor di santa croce;
ond’ei si gittar tutti in su la piaggia;
ed el sen gì, come venne, veloce.
49
La turba che rimase lì, selvaggia
parea del loco, rimirando intorno
come colui che nove cose assaggia.
52
Da tutte parti saettava il giorno
lo sol, ch’avea con le saette conte
di mezzo ‘l ciel cacciato Capricorno,
55
quando la nova gente alzò la fronte
ver’ noi, dicendo a noi: “Se voi sapete,
mostratene la via di gire al monte”.
58
1. Il sole era ormai giunto all’orizzonte del purgatorio, il cui arco meridiano cade su Gerusalemme con
il suo punto più alto (=lo zenit); 4. e la notte, che,
opposta ad esso, gira intorno alla terra, usciva fuori
del Gange con le Bilance (=la costellazione), che le
cadevano di mano quando diventa più lunga (=dopo
l’equinozio d’autunno). 7. Perciò là, dove io ero, le
guance bianche e poi vermiglie della bella Aurora
diventavano giallodorate. 10. Noi eravamo ancora
lungo il mare, come gente che pensa al suo cammino, che va con il cuore e con il corpo rimane. 13. Ed
ecco che, come verso il mattino Marte rosseggia sulla superficie marina giù ad occidente fra densi vapori, 16. così mi apparve, possa rivederlo ancora
[dopo la morte]!, una luce (=l’angelo nocchiero) venire tanto rapidamente per mare, che nessun uccello
vola con la stessa velocità. 19. Non appena staccai
un po’ lo sguardo, per rivolgere una domanda alla
mia guida, la rividi più lucente e fatta più grande.
22. Poi da ambedue i lati mi apparve un non so che
di bianco e, sotto questo bianco, a poco a poco ne
uscì un altro. 25. Il mio maestro non diceva ancora
parola, mentre i primi bianchi apparvero essere le
ali; quando fu certo di riconoscere l’angelo nocchiero, 28. gridò: «Pièga, pièga le ginocchia! Ecco
l’angelo di Dio. Congiungi le mani! D’ora in poi
vedrai altri ministri di Dio simili a questo. 31. Vedi
che non usa strumenti umani e che non ha bisogno
né di remi né di altre vele, ma soltanto delle sue ali,
[per volare] tra lidi così lontani (=dalla foce del Tevere al purgatorio). 34. Vedi come le ha puntate verso il cielo, fendendo l’aria con le penne eterne, che
non subiscono cambiamenti come quelle mortali».
37. Poi l’uccello divino apparve più luminoso, via
via che venne verso di noi, perciò il mio occhio non
poté fissarlo da vicino, 40. ma lo chinai a terra.
Quello approdò alla riva con una navicella tanto veloce e leggera, che non s’immergeva nemmeno
nell’acqua. 43. Il nocchiero celeste se ne stava a
poppa ed era tale che la sola descrizione renderebbe
beati; e più di mille spiriti vi sedevano dentro. 46.
«Quando il popolo d’Israele uscì dall’Egitto» cantavano tutti insieme ad una voce con i versetti successivi di quel salmo. 49. Poi fece su di loro il segno
della santa croce, quindi essi si gettarono tutti sulla
spiaggia ed egli se ne andò velocemente, come era
venuto. 52. La folla, che rimase lì, appariva non pratica del luogo e si guardava intorno come chi vede
cose nuove. 55. Il sole mandava i suoi raggi in tutte
le direzioni e con le sue frecce infallibili aveva cacciato il Capricorno (=la costellazione) dal centro del
cielo, 58. quando la gente appena arrivata alzò la
fronte verso di noi, dicendo: «Se voi la sapete, mostrateci la via per salire sul monte». 
Divina commedia. Purgatorio, a cura di P. Genesini 10
E Virgilio rispuose: “Voi credete
forse che siamo esperti d’esto loco;
ma noi siam peregrin come voi siete.
61
Dianzi venimmo, innanzi a voi un poco,
per altra via, che fu sì aspra e forte,
che lo salire omai ne parrà gioco”.
64
L’anime, che si fuor di me accorte,
per lo spirare, ch’i’ era ancor vivo,
maravigliando diventaro smorte.
67
E come a messagger che porta ulivo
tragge la gente per udir novelle,
e di calcar nessun si mostra schivo,
70
così al viso mio s’affisar quelle
anime fortunate tutte quante,
quasi obliando d’ire a farsi belle.
73
Io vidi una di lor trarresi avante
per abbracciarmi con sì grande affetto,
che mosse me a far lo somigliante.
76
Ohi ombre vane, fuor che ne l’aspetto!
tre volte dietro a lei le mani avvinsi,
e tante mi tornai con esse al petto.
79
Di maraviglia, credo, mi dipinsi;
per che l’ombra sorrise e si ritrasse,
e io, seguendo lei, oltre mi pinsi.
82
Soavemente disse ch’io posasse;
allor conobbi chi era, e pregai
che, per parlarmi, un poco s’arrestasse.
85
Rispuosemi: “Così com’io t’amai
nel mortal corpo, così t’amo sciolta:
però m’arresto; ma tu perché vai?”.
88
“Casella mio, per tornar altra volta
là dov’io son, fo io questo viaggio”,
diss’io; “ma a te com’è tanta ora tolta?”.
91
Ed elli a me: “Nessun m’è fatto oltraggio,
se quei che leva quando e cui li piace,
più volte m’ha negato esto passaggio;
94
ché di giusto voler lo suo si face:
veramente da tre mesi elli ha tolto
chi ha voluto intrar, con tutta pace.
97
Ond’io, ch’era ora a la marina vòlto
dove l’acqua di Tevero s’insala,
benignamente fu’ da lui ricolto.
100
A quella foce ha elli or dritta l’ala,
però che sempre quivi si ricoglie
qual verso Acheronte non si cala”.
103
E io: “Se nuova legge non ti toglie
memoria o uso a l’amoroso canto
che mi solea quetar tutte mie doglie,
106
di ciò ti piaccia consolare alquanto
l’anima mia, che, con la sua persona
venendo qui, è affannata tanto!”.
109
‘Amor che ne la mente mi ragiona’
cominciò elli allor sì dolcemente,
che la dolcezza ancor dentro mi suona.
112
Lo mio maestro e io e quella gente
ch’eran con lui parevan sì contenti,
come a nessun toccasse altro la mente.
115
Noi eravam tutti fissi e attenti
a le sue note; ed ecco il veglio onesto
gridando: “Che è ciò, spiriti lenti?
118
61. Virgilio rispose: «Voi forse credete che noi conosciamo questo luogo; siamo invece pellegrini come voi. 64. Giungemmo poco fa, un po’ prima di
voi, per un’altra strada, che fu così accidentata e
malagevole, che in confronto la salita ci apparirà ormai un gioco». 67. Quelle anime, accortesi dal mio
respiro che ero ancor vivo, impallidirono per la meraviglia. 70. E come la gente accorre intorno a un
messaggero che porta un ramoscello d’ulivo, per
sentire le notizie, e nessuno si mostra schivo di far
calca; 73. così quelle anime fortunate fissarono tutte
insieme gli occhi sul mio volto, quasi dimenticando
di andare a farsi belle. 76. Io vidi una di esse farsi
avanti per abbracciarmi, con affetto così grande, che
mi spinse a fare altrettanto. 79. Ohimè, o ombre vane, fuorché nell’aspetto!, tre volte cinsi le mani dietro di lei e per tre volte tornai con esse al mio petto.
82. Allora, credo, mi dipinsi di meraviglia: l’ombra
sorrise e si trasse indietro, io mi spinsi avanti, per
seguirla. 85. Disse dolcemente che io non cercassi di
abbracciarla. Allora io conobbi chi era e la pregai di
fermarsi un poco, per parlarmi. 88. Mi rispose:
«Come ti amai quando vivevo nel corpo mortale, così ti amo ora, che ne sono libera; perciò mi fermo.
Ma tu perché vai [per questa spiaggia]?». 91. «O
Casella mio, io faccio questo viaggio per ritornare
un’altra volta (=dopo la morte) qui (=in questo luogo
di salvezza), dove ora mi trovo» dissi. «Tu invece
perché giungi a purificarti soltanto adesso?» 94. Ed
egli a me: «Non mi è stato fatto alcun torto, se
l’angelo che prende quando vuole e chi vuole ha rifiutato più volte di trasportarmi, 97. perché il suo
volere procede da quello divino, che è sempre giusto. Ma da tre mesi egli ha accolto nella navicella
chi ha voluto entrare, senza opporsi. 100. Perciò io,
che allora stavo [in attesa] guardando il mare, dove
l’acqua del Tevere diventa salata, fui benignamente
accolto da lui. 103. Ora ha volto le ali verso quella
foce, perché qui si raccoglie sempre chiunque non si
cala verso Acherónte». 106. Ed io: «Se una legge
nuova non ti ha fatto dimenticare e non t’impedisce
di cantare quelle canzoni d’amore, con cui solevi
placare tutti i miei dolori, 109. ti piaccia di consolare un po’ la mia anima, che, venendo qui [con il
corpo], è tanto affannata!». 112. «L’amore, che mi
parla nel ricordo» egli cominciò allora così dolcemente, che la dolcezza mi risuona ancora dentro.
115. Il mio maestro, io e quella gente, che era con
lui, apparivamo così contenti, come se non avessimo
altri pensieri. 118. Noi eravamo tutti fissi ed attenti
alle sue note, quando il vecchio ed onorato Catone
gridò: «Che cosa fate, o spiriti lenti? 
Divina commedia. Purgatorio, a cura di P. Genesini 11
qual negligenza, quale stare è questo?
Correte al monte a spogliarvi lo scoglio
ch’esser non lascia a voi Dio manifesto”.
121
Come quando, cogliendo biado o loglio,
li colombi adunati a la pastura,
queti, sanza mostrar l’usato orgoglio,
124
se cosa appare ond’elli abbian paura,
subitamente lasciano star l’esca,
perch’assaliti son da maggior cura;
127
così vid’io quella masnada fresca
lasciar lo canto, e fuggir ver’ la costa,
com’om che va, né sa dove riesca:
130
né la nostra partita fu men tosta. 133
121. Quale negligenza, quale indugio è questo? Correte al monte, per spogliarvi della scorza (=il peccato), che v’impedisce di veder Dio». 124. Come
quando, per beccar granelli di biada e di loglio, i colombi radunati per il pasto, quieti e senza il consueto
atteggiamento impettito, 127. se appare qualcosa, di
cui abbiano paura, immediatamente lasciano stare il
cibo, perché sono assaliti da una preoccupazione
maggiore; 130. così io vidi quelle anime appena
giunte interrompere l’[ascolto del] canto e precipitarsi verso la salita, come un uomo che va e che
non conosce la meta. 133. La nostra partenza non fu
meno rapida.
I personaggi
L’angelo nocchiero traghetta le anime purganti dalla foce del Tevere, dove si erano raccolte appena
morte, alle spiagge del purgatorio. Adopera un vascello talmente leggero, che vola nell’aria.
Casella è un compositore di musica, amico di Dante,
che, stando al testo dantesco, muore agli inizi del
1300. Di lui non ci sono altre notizie.
Commento
1. L’angelo nocchiero svolge la funzione di traghettatore delle anime come il demonio Caronte svolgeva la stessa funzione nell’inferno (If III, 82-87). Egli
le traghetta dalle foci del Tevere alla spiaggia del
purgatorio. La figura del traghettatore è presente in
numerose civiltà del Mediterraneo. Gli antichi egizi
venivano condotti nell’al di là da Anùbi, il dio dei
morti dalla testa di cane; i greci da Ermes, che svolgeva anche la funzione di messaggero degli dei; gli
etruschi da un altro demonio che aveva un aspetto
terrificante. In molti casi al morto veniva messa in
bocca una moneta, il costo del pedaggio da pagare
al traghettatore. L’uomo preferisce farsi accompagnare nell’ultimo viaggio: farlo da solo gli fa paura.
I prìncipi e le persone importanti per prudenza facevano ammazzare anche un po’ di servi. Come diceva
Aristotele, egli è un animale sociale.
2. Le anime vivono ed espiano coralmente la pena
fin dal loro arrivo in purgatorio. Gli spiriti appena
arrivati stanno cantando tutti insieme un salmo:
Quando il popolo d’Israele uscì dall’Egitto. Esse
sono consapevoli d’essere uscite dall’esilio terreno
e di essere ormai giunte alla terra promessa del paradiso. Esse sanno che devono ancora espiare la pena, ma provano già la gioia della beatitudine celeste,
a cui sono destinate. Anche in séguito le anime si
purificano cantando salmi, sempre collegati alla situazione in cui esse si trovano. La Chiesa traduce in
latino la Bibbia, recita qualche salmo durante la
messa e fa cantare i salmi nelle feste religiose più
importanti.
3. Casella è l’amico della giovinezza, quando il
poeta era pieno di speranze per il futuro. Adesso, a
quasi trent’anni di distanza, Dante ritorna indietro
con il pensiero alla Firenze in cui viveva prima
dell’esilio. Ed è preso da un’infinita nostalgia: «Se
nuova legge non ti toglie Memoria o uso a l’amoroso
canto, Che mi solea quetar tutte mie doglie, Di ciò ti
piaccia consolare alquanto L’anima mia, che, con la
sua per
sona Venendo qui, è affannata tanto!» (vv. 107-
110). Tra i due esisteva un grande affiatamento artistico: il poeta scriveva i testi, Casella aggiungeva la
musica. L’amor, che ne la mente mi ragiona è una
canzone d’amore di Dante. E si batteva la concorrenza: Cecco Angiolieri ed i suoi sonetti comici ed
irriverenti.
3.1. Casella si mette a cantare. Il suo canto è tanto
dolce, che le anime dimenticano di cantare il salmo
e si fermano per ascoltare. Il canto di Casella ricorda loro la vita sulla terra. Interviene Catone, l’arcigno guardiano del purgatorio, che le invita ad andare ad espiare il loro peccato. Il coro delle anime
amplia il sentimento di nostalgia che Dante prova
per la sua giovinezza. Tra tutte le canzoni di Dante,
che poteva cantare, Casella sceglie quella più in sintonia con la condizione delle anime e con la situazione della cantica: il ricordo della vita terrena, il
ricordo della giovinezza, il ricordo di Firenze, il ricordo degli antichi amici. Ma l’itinerarium in
Deum deve continuare: nel paradiso la nostalgia
verso il passato scompare completamente, sostituita
dagli interessi verso le questioni filosofiche, teologiche e scientifiche.
3.2. Le anime stanno cantando un salmo, poi si meravigliano vedendo che Dante è vivo e si accalcano
intorno a lui. Quando Casella intona la canzone, esse sono affascinate e dimenticano di andare a farsi
belle. Deve intervenire Catone... La canzone di
Dante ricorda loro la vita terrena, a cui sono ancora
legate, ed è molto più suadente e dolce del salmo
corale, che le avvia all’espiazione. La cultura, che
aveva spinto Francesca e Paolo a scoprire l’amore,
continua ad esercitare nel pensiero del poeta e sulle
anime purganti l’antico fascino e l’antica capacità
di persuadere e di manipolare le coscienze.
4. Casella anticipa il suo arrivo alle spiagge del purgatorio, perché da tre mesi l’angelo nocchiero accoglie chiunque voglia salire sulla sua nave. Le anime
possono anticipare l’arrivo in purgatorio, perché da
tre mesi possono beneficiare delle indulgenze che
ottengono per esse coloro che partecipano al giubileo – il primo giubileo della storia della Chiesa –,
iniziato appunto nel gennaio del 1300. Il poeta tace
che l’idea del giubileo è del suo acerrimo nemico, il
papa Bonifacio VIII. Fa sempre di tutto per metterlo
in cattiva luce: in If XIX, 52-57, trova il modo di 
Divina commedia. Purgatorio, a cura di P. Genesini 12
farlo andare all’inferno con l’accusa di simonia,
mentre è ancora vivo. All’avvicinarsi di Dante
l’anima di Niccolò III Orsini – un altro papa simoniaco – chiede se è Bonifacio VIII. Su suggerimento di
Virgilio Dante gli risponde con soddisfazione che
egli non lo è.
5. Qui come in séguito le anime provano meraviglia
nel vedere che Dante è vivo, e si avvicinano a lui,
piene di curiosità. Ne approfittano per raccontare la
loro storia, per farsi ricordare in vita e per chiedere
preghiere che accorcino la loro permanenza nel purgatorio. Nell’inferno Farinata degli Uberti si era accorto sùbito che il poeta era vivo: «O Tosco, che per
la città del foco Vivo ten vai così parlando onesto...» (If X, 22-23). Invece Guido da Montefeltro
non se ne accorge e racconta al poeta la sua storia,
che non voleva che si sapesse sulla terra (If XXVII,
61-136): egli era famoso per la sua astuzia e si è fatto ingannare dal papa Bonifacio VIII.
6. Dante non riesce ad abbracciare Casella, perché è
un’ombra vana, «fuorché nell’aspetto» (Pg II, 79-
81). Nell’inferno Virgilio prende in braccio tre volte
il poeta (If XIX, 34-45 e 124-130; e XXXIV, 70). In
séguito i due poeti Sordello da Goito e Virgilio si
abbracciano (Pg VI, 73-75). Non ha senso leggere la
Divina commedia per individuarne le contraddizioni. Dante non è un logico, è un poeta. Ugualmente
non ha senso leggere l’opera come un testo di storia
o di cronaca: il poeta manipola fatti e personaggi in
relazione alle sue esigenze narrative e ai problemi
affrontati e soprattutto in relazione alla prospettiva
di fondo su cui ha costruito la sua opera: la missione
salvifica che egli si attribuisce in Pd XVII, 118-142.
E come tale si prende la libertà di decidere come
vuole.
7. Dante incontra numerose schiere di anime nell’antipurgatorio, dal canto II al canto IX. Entra nella
prima cornice del purgatorio soltanto nel canto X;
giunge nella settima cornice nel canto XXVII. Poi
resta nel paradiso terrestre fino alla fine della cantica. L’antipurgatorio ospita gli spiriti negligenti, divisi in diverse schiere: gli scomunicati, i pigri che si
pentono in fin di vita, i morti di morte violenta, i
prìncipi. Le cornici ospitano progressivamente: i superbi, gli invidiosi, gli iracondi, gli accidiosi, gli
avari e i prodighi, i golosi, i lussuriosi. Nell’inferno
la disposizione era opposta: gli ignavi, poi le anime
dai lussuriosi agli eretici ai violenti, dai fraudolenti
ai traditori. Quindi via via che si sale i peccati sono
più leggeri. In cima al purgatorio si trova il paradiso
terrestre, da cui Adamo ed Eva sono stati cacciati.
8. Dante fa una delle osservazioni psicologiche più
penetranti del poema: «Noi eravam lunghesso mare
ancora...» (vv. 10-12). I versi riescono ad esprimere
efficacemente l’incertezza per il cammino davanti a
un paesaggio sconosciuto e il desiderio di continuare
il viaggio. L’incertezza e la titubanza caratterizzano
tutto il purgatorio: la via del bene costa fatica. E
Virgilio è costretto più volte a chiedere la strada o
ad orizzontarsi con il sole, che illumina e che è simbolo della divinità (If I, 18).
9. Il purgatorio è pieno di personaggi che appartengono alla giovinezza del poeta: gli anni che vanno
dal 1285 al 1300: il musicista Casella (II), l’intagliatore di liuti e chitarre Belacqua (IV), l’uomo politico Jacopo del Càssero (V), il giudice Nino Visconti (VIII), il cognato Forese Donati (XXIII). Più
avanti egli incontra il poeta Guido Guinizelli, iniziatore del Dolce stil novo (XXVI), e il poeta avversario Bonagiunta Orbicciani, della Scuola toscana
(XXIV). Parla anche di poesia: discutendo con Bonagiunta, egli dà la definizione di Dolce stil novo, a
quasi trent’anni di distanza (Pg XXIV, 52-54). La
definizione è postuma ed è abbondantemente manipolata. Durante il viaggio poi si aggiungono il poeta Sordello da Goito (VI-VIII) ed il poeta latino P.
Papinio Stazio (XXI-XXXIII). Ci sono anche gli avversari politici del poeta, come Bonconte da Montefeltro (Pg V), contro cui egli combatte nella battaglia di Campaldino (1289). Ma ora gli antichi odi e
le antiche passioni non ci sono più: sono scomparsi
con quel mondo.
10. L’Inferno è dominato dalla necessità di percorrere la strada che riporta a casa. Il poeta affronta il
viaggio con decisione, con coraggio, talvolta anche
con titubanza, con interesse verso i dannati e la loro
vita turbolenta, che li ha fatti finire nei vari cerchi.
Il Purgatorio invece è la cantica della nostalgia: il
poeta incontra gli amici della giovinezza ed ormai
ha perso la speranza di ritornare a Firenze. L’unico
rifugio e l’unico lenimento contro il tempo che passa
e la vecchiaia che avanza sono i ricordi della giovinezza, che comprensibilmente viene abbellita. Il Paradiso è infine la cantica del distacco: il poeta
guarda dall’alto, da lontano quest’«aiuola che ci fa
tanto feroci» (Pd XXII, 151). Il mondo che gli era
stato così caro e che aveva tanto amato è completamente cambiato. Egli è un sopravvissuto, può lanciare soltanto un messaggio di rinnovamento spirituale,
che non è detto che sarà ascoltato: i valori che stanno sorgendo sono completamente diversi da quelli di
soli 20 o 30 anni prima. Le nuove classi sociali sono
rampanti ed aggressive ed hanno una cieca fiducia
in se stesse, nel denaro e nella ricchezza.
11. Il canto va letto tenendo presente la situazione
analoga descritta in If, III, il canto equivalente dell’Inferno. I dannati sono spinti dalla giustizia divina
a voler oltrepassare l’Acherónte per andare nel cerchio a cui sono destinati per l’eternità. Si precipitano sulla barca del demonio Caronte, che batte con
il remo chiunque si siede. L’atmosfera è piena di dolore e di angoscia, e le anime bestemmiano la loro
razza e i loro genitori. Nel Purgatorio il vascello si
libra nell’aria leggero e veloce, portando moltissime
anime, ed è guidato da un angelo splendente. Gli
spiriti scendono e sono smarriti perché non conoscono il luogo, quindi si avviano in direzione del monte, dove espieranno i loro peccati. Prima di entrare
nelle cornici loro destinate, essi devono vagare
nell’antipurgatorio per un numero determinato di
anni. Dante vede il vascello che lo trasporterà dopo
la morte. Caronte aveva detto: “Per altra via, per altri porti, Verrai a piaggia, non qui, per passare: Più
lieve legno convien che ti porti” (If III, 91-93).
12. Rimproverate da Catone per l’indugio, le anime
si disperdono e si incamminano in direzione della 
Divina commedia. Purgatorio, a cura di P. Genesini 13
montagna. Il poeta le paragona a colombi che stanno
becchettando biada o loglio e che, impauriti, lasciano immediatamente il cibo, assaliti da una preoccupazione maggiore. Le metafore accompagnano il lettore per tutto il poema. In If I Dante paragona se
stesso prima a un naufrago (22 sgg.), poi a “quei che
volentieri acquista” (55 sgg.). In If III, 113 sgg. i
dannati che precipitano all’inferno sono paragonati
alle foglie autunnali che cadono dagli alberi. In If V
le anime dei lussuriosi sono paragonate a stornelli
(40 sgg.) e Francesca e Paolo a “colombe dal disio
chiamate” (82 sgg.). in If III, 28 sgg. Cèrbero è paragonato a un cane che si acquieta quando ha il pasto da divorare davanti a sé. In If XIII, 40 sgg. Pier
delle Vigne è paragonato a un “un stizzo verde
ch’arso sia Da l’un de’ capi”. In If XV, 4 sgg. gli argini di una bolgia sono paragonati a quelli costruiti
dai fiamminghi e dai padovani. Ma conviene cercare
anche quelle dei canti successivi.
13. Il Purgatorio canta la speranza di ascendere il
cielo, canta il ricordo del passato, la nostalgia per la
giovinezza e tutto ciò che alla giovinezza è collegato: la fiducia nel futuro, la gioia, l’amore. La seconda cantica è piena di personaggi legati alla giovinezza del poeta: Casella (Pg II), Belacqua (Pg IV),
Jacopo del Càssero e Bonconte da Montefeltro (Pg
V), Nino Visconti (Pg VIII), Forese Donati (Pg
XXIII-XXIV); e poi i poeti Bonagiunta Orbicciani
(Pg XXIV) e Guido Guinizelli (Pg XXVI). La cantica però impone anche quel progressivo distacco dai
problemi terreni, che si realizzerà completamente
nella terza cantica, dove le anime hanno perduto
l’aspetto fisico, che avevano sulla terra, per essere
puri spiriti. Appariranno come globi di luce.
La struttura del canto è semplice: 1) Dante e Virgilio sono sulla spiaggia, quando giunge l’angelo
nocchiero, che traghetta le anime dalla foce del Tevere alla spiaggia del purgatorio; 2) le anime che discendono dalla nave chiedono la strada ai due poeti,
che non gliela sanno dire, e impallidiscono di meraviglia quando si accorgono che Dante è vivo; 3) una
di esse, Casella, amico d’infanzia del poeta, abbraccia Dante; 4) il poeta gli chiede di cantargli una
canzone, come faceva in vita per consolarlo; 5) Casella intona Amor, che ne la mente mi ragiona,
scritta dallo stesso poeta; 6) le anime ascoltano attente, interrompendo il salmo; 7) ma compare Catone che le invita ad andare a farsi belle; 8) i due poeti ripartono sùbito dopo.
Divina commedia. Purgatorio, a cura di P. Genesini 14
Canto III
Avvegna che la subitana fuga
dispergesse color per la campagna,
rivolti al monte ove ragion ne fruga,
1
i’ mi ristrinsi a la fida compagna:
e come sare’ io sanza lui corso?
chi m’avria tratto su per la montagna?
4
El mi parea da sé stesso rimorso:
o dignitosa coscienza e netta,
come t’è picciol fallo amaro morso!
7
Quando li piedi suoi lasciar la fretta,
che l’onestade ad ogn’atto dismaga,
la mente mia, che prima era ristretta,
10
lo ‘ntento rallargò, sì come vaga,
e diedi ‘l viso mio incontr’al poggio
che ‘nverso ‘l ciel più alto si dislaga.
13
Lo sol, che dietro fiammeggiava roggio,
rotto m’era dinanzi a la figura,
ch’avea in me de’ suoi raggi l’appoggio.
16
Io mi volsi dallato con paura
d’essere abbandonato, quand’io vidi
solo dinanzi a me la terra oscura;
19
e ‘l mio conforto: “Perché pur diffidi?”,
a dir mi cominciò tutto rivolto;
“non credi tu me teco e ch’io ti guidi?
22
Vespero è già colà dov’è sepolto
lo corpo dentro al quale io facea ombra:
Napoli l’ha, e da Brandizio è tolto.
25
Ora, se innanzi a me nulla s’aombra,
non ti maravigliar più che d’i cieli
che l’uno a l’altro raggio non ingombra.
28
A sofferir tormenti, caldi e geli
simili corpi la Virtù dispone
che, come fa, non vuol ch’a noi si sveli.
31
Matto è chi spera che nostra ragione
possa trascorrer la infinita via
che tiene una sustanza in tre persone.
34
State contenti, umana gente, al quia;
ché se potuto aveste veder tutto,
mestier non era parturir Maria;
37
e disiar vedeste sanza frutto
tai che sarebbe lor disio quetato,
ch’etternalmente è dato lor per lutto:
40
io dico d’Aristotile e di Plato
e di molt’altri”; e qui chinò la fronte,
e più non disse, e rimase turbato.
43
Noi divenimmo intanto a piè del monte;
quivi trovammo la roccia sì erta,
che ‘ndarno vi sarien le gambe pronte.
46
Tra Lerice e Turbìa la più diserta,
la più rotta ruina è una scala,
verso di quella, agevole e aperta.
49
“Or chi sa da qual man la costa cala”,
disse ‘l maestro mio fermando ‘l passo,
“sì che possa salir chi va sanz’ala?”.
52
E mentre ch’e’ tenendo ‘l viso basso
essaminava del cammin la mente,
e io mirava suso intorno al sasso,
55
da man sinistra m’apparì una gente
d’anime, che movieno i piè ver’ noi,
e non pareva, sì venian lente.
58
1. Anche se la fuga improvvisa aveva disperso quelle anime per la campagna, in direzione del monte,
dove la giustizia le purifica, 4. io mi strinsi al compagno fidato: come sarei potuto correr via senza di
lui? chi mi avrebbe tratto su per la montagna? 7. Egli mi appariva punto dal rimorso [per il breve indugio]: o coscienza dignitosa e limpida, come un piccolo errore ti fa provare un amaro morso! 10. Quando i suoi piedi lasciarono quella fretta, che toglie il
decoro ad ogni azione, la mia mente, che prima era
concentrata [su Casella e su Catone], 13. allargò
l’attenzione al viaggio, desiderosa di cose nuove, e
rivolsi gli occhi al monte che s’innalza verso il cielo
più di ogni altro. 16. Il sole, che fiammeggiava rosso
dietro di noi, era interrotto davanti alla mia persona,
sulla quale si appoggiavano i suoi raggi. 19. Io mi
volsi di lato con la paura di essere abbandonato,
quando vidi la terra oscura (=l’ombra) soltanto davanti a me. 22. Il mio conforto: «Perché non ti fidi
ancora?» cominciò a dire rivolgendosi a me con tutta la persona. «Non mi credi con te e che ti guidi?
25. È già sera là dove è sepolto il mio corpo, dentro
il quale io facevo ombra: è a Napoli e vi è stato trasportato da Brindisi. 28. Ora, se davanti a me non
c’è alcuna ombra, non ti meravigliare più di quanto
non ti meravigli che i cieli lascino passare l’uno
all’altro i raggi [di luce]. 31. La virtù divina (=Dio)
dispone i corpi simili al mio a soffrire tormenti, caldi e geli; e, come fa, non vuole che a noi sia svelato.
34. Matto è chi spera che la nostra ragione possa
percorrere interamente la via infinita che tiene [Dio,
che è] una sostanza in tre persone. 37. O genti umane, accontentatevi di sapere che le cose stanno così,
perché, se aveste potuto veder tutto, non sarebbe stato necessario che Maria partorisse Cristo. 40. Perciò
vedeste desiderare invano quei pensatori che avrebbero voluto placare il loro desiderio [di conoscenza],
che invece devono scontare eternamente [nel limbo]:
43. parlo di Aristotele e di Platone e di molti altri.»
Qui chinò la fronte e più non disse, venendo preso
da turbamento. 46. Noi giungemmo intanto al piè
del monte; qui trovammo la roccia così scoscesa,
che invano avremmo cercato di salire. 49. Al confronto, la costiera più deserta e più dirupata tra Lèrici e Turbìa è una scala agevole e larga. 52. «Ora
chi sa da che parte la costa è meno ripida» disse il
mio maestro fermandosi, «così che possa salirla chi
va senz’ali?» 55. Mentre egli con il viso abbassato
rifletteva sul cammino e io guardavo in alto le pendici del monte, 58. alla mia sinistra comparve una
schiera d’anime, che camminavano verso di noi, ma
che sembravano ferme, tanto avanzavano lentamente. 
Divina commedia. Purgatorio, a cura di P. Genesini 15
“Leva”, diss’io, “maestro, li occhi tuoi:
ecco di qua chi ne darà consiglio,
se tu da te medesmo aver nol puoi”.
61
Guardò allora, e con libero piglio
rispuose: “Andiamo in là, ch’ei vegnon piano;
e tu ferma la spene, dolce figlio”.
64
Ancora era quel popol di lontano,
i’ dico dopo i nostri mille passi,
quanto un buon gittator trarria con mano,
67
quando si strinser tutti ai duri massi
de l’alta ripa, e stetter fermi e stretti
com’a guardar, chi va dubbiando, stassi.
70
“O ben finiti, o già spiriti eletti”,
Virgilio incominciò, “per quella pace
ch’i’ credo che per voi tutti s’aspetti,
73
ditene dove la montagna giace
sì che possibil sia l’andare in suso;
ché perder tempo a chi più sa più spiace”.
76
Come le pecorelle escon del chiuso
a una, a due, a tre, e l’altre stanno
timidette atterrando l’occhio e ‘l muso;
79
e ciò che fa la prima, e l’altre fanno,
addossandosi a lei, s’ella s’arresta,
semplici e quete, e lo ‘mperché non sanno;
82
sì vid’io muovere a venir la testa
di quella mandra fortunata allotta,
pudica in faccia e ne l’andare onesta.
85
Come color dinanzi vider rotta
la luce in terra dal mio destro canto,
sì che l’ombra era da me a la grotta,
88
restaro, e trasser sé in dietro alquanto,
e tutti li altri che venieno appresso,
non sappiendo ‘l perché, fenno altrettanto.
91
“Sanza vostra domanda io vi confesso
che questo è corpo uman che voi vedete;
per che ‘l lume del sole in terra è fesso.
94
Non vi maravigliate, ma credete
che non sanza virtù che da ciel vegna
cerchi di soverchiar questa parete”.
97
Così ‘l maestro; e quella gente degna
“Tornate”, disse, “intrate innanzi dunque”,
coi dossi de le man faccendo insegna.
100
E un di loro incominciò: “Chiunque
tu se’, così andando, volgi ‘l viso:
pon mente se di là mi vedesti unque”.
103
Io mi volsi ver lui e guardail fiso:
biondo era e bello e di gentile aspetto,
ma l’un de’ cigli un colpo avea diviso.
106
Quand’io mi fui umilmente disdetto
d’averlo visto mai, el disse: “Or vedi”;
e mostrommi una piaga a sommo ‘l petto.
109
Poi sorridendo disse: “Io son Manfredi,
nepote di Costanza imperadrice;
ond’io ti priego che, quando tu riedi,
112
vadi a mia bella figlia, genitrice
de l’onor di Cicilia e d’Aragona,
e dichi ‘l vero a lei, s’altro si dice.
115
Poscia ch’io ebbi rotta la persona
di due punte mortali, io mi rendei,
piangendo, a quei che volontier perdona.
118
61. «O maestro» dissi, «alza gli occhi. Ecco qui chi
ci darà consiglio, se tu non puoi averlo da te.» 64.
Allora egli guardò e con fare deciso rispose: «Andiamo in là, perché esse vengono [troppo] piano. Tu
intanto, o dolce figlio, conferma la speranza [che
troveremo la salita]». 67. Dopo un migliaio di passi
quel popolo era ancora lontano io dico quanto un
buon lanciatore scaglierebbe una pietra con la mano,
70. quando si strinsero tutte alla parete rocciosa del
monte e rimasero ferme e strette l’una all’altra, come se ne sta a guardare chi è preso da dubbi. 73. «O
spiriti morti in grazia di Dio, o spiriti già destinati al
paradiso» Virgilio incominciò, «per quella pace che,
io credo, voi tutti aspettate, 76. diteci dove la montagna è meno ripida, così che sia possibile salire,
perché perder tempo a chi più sa più dispiace.» 79.
Come le pecorelle escono dall’ovile ad una ad una,
a due a due, a tre, e le altre stanno timidette con
l’occhio e il muso abbassato a terra, 82. e ciò che fa
la prima fanno anche le altre, addossandosi a lei, se
si ferma, [rimanendo] semplici e tranquille, senza
sapere perché; 85. così io vidi allora muoversi per
venire verso di noi la prima fila di quella schiera
fortunata, pudìca in faccia e dignitosa nei movimenti. 88. Le prime anime, quando videro per terra la
luce del sole interrotta alla mia destra, così che la
mia ombra si proiettava sulla parete rocciosa, 91. si
arrestarono e si ritrassero un po’ indietro. Tutte le
altre, che venivano dietro, pur non sapendo il motivo, fecero altrettanto. 94. «Senza che lo domandiate, vi dico apertamente che questo che vedete è il
corpo di un uomo; perciò la luce del sole è rotta per
terra. 97. Non meravigliàtevi, ma state ben sicuri
che soltanto con l’aiuto proveniente dal cielo egli
cerca di salire questa parete impervia.» 100. Così
disse il maestro. Quella gente destinata alla beatitudine disse: «Tornate indietro e procedete davanti a
noi». E ci fece cenno con il dorso della mano. 103.
Uno di loro incominciò: «Chiunque tu sia, pur continuando il cammino, volgi lo sguardo a me, cerca di
ricordare se di là mi vedesti mai». 106. Io mi volsi
verso di lui e lo guardai fisso: era biondo e bello e di
gentile aspetto, ma un colpo di spada gli aveva tagliato uno dei cigli. 109. Quando io risposi cortesemente che non l’avevo visto mai, egli disse: «Ora
osserva qui» e mi fece vedere una ferita in mezzo al
petto. 112. Poi sorridendo disse: «Io son Manfredi
di Svevia, nipote dell’imperatrice Costanza d’Altavilla, perciò io ti prego, quando ritorni sulla terra,
115. di andar dalla mia bella figlia, madre del re di
Sicilia (=Federico II di Sicilia) e del re di Aragona
(=Giacomo II di Aragona) e di dirle il vero (=che io
sono salvo), se [nel mondo dei vivi] si dice diversamente. 118. Dopo che ebbi il corpo ferito da due
colpi mortali, io piansi le mie colpe e mi rivolsi a
colui che perdona volentieri (=Dio). 
Divina commedia. Purgatorio, a cura di P. Genesini 16
Orribil furon li peccati miei;
ma la bontà infinita ha sì gran braccia,
che prende ciò che si rivolge a lei.
121
Se ‘l pastor di Cosenza, che a la caccia
di me fu messo per Clemente allora,
avesse in Dio ben letta questa faccia,
124
l’ossa del corpo mio sarieno ancora
in co del ponte presso a Benevento,
sotto la guardia de la grave mora.
127
Or le bagna la pioggia e move il vento
di fuor dal regno, quasi lungo ‘l Verde,
dov’e’ le trasmutò a lume spento.
130
Per lor maladizion sì non si perde,
che non possa tornar, l’etterno amore,
mentre che la speranza ha fior del verde.
133
Vero è che quale in contumacia more
di Santa Chiesa, ancor ch’al fin si penta,
star li convien da questa ripa in fore,
136
per ognun tempo ch’elli è stato, trenta,
in sua presunzion, se tal decreto
più corto per buon prieghi non diventa.
139
Vedi oggimai se tu mi puoi far lieto,
revelando a la mia buona Costanza
come m’hai visto, e anco esto divieto;
142
ché qui per quei di là molto s’avanza”. 145
121. I miei peccati furono orribili, ma la bontà infinita [di Dio] è così grande, che accoglie chiunque si
rivolge ad essa. 124. Se il vescovo di Cosenza, che
allora fu mandato a perseguitarmi dal papa Clemente IV, avesse ben considerato questo aspetto di Dio
(=la misericordia), 127. le ossa del mio corpo sarebbero ancora in capo al ponte presso Benevento, sotto
la custodia di un pesante mucchio di sassi. 130. Ora
le bagna la pioggia e le muove il vento fuori del regno di Napoli, quasi lungo il Verde (=il fiume Garigliano), dove egli le fece trasportare a lume spento.
133. Per le scomuniche del papa e dei vescovi
l’amore eterno non si può perdere a tal punto che
non possa tornare, finché c’è un filo di speranza.
136. È vero che chi muore in contumacia di santa
Chiesa, anche se in fin di vita si pente, deve rimanere escluso dal monte 139. trenta volte il periodo di
tempo in cui è rimasto nella sua ostinata superbia, se
tale tempo, stabilito dalla legge divina, non viene
accorciato dalle buone preghiere (=quelle di coloro
che sono in grazia di Dio). 142. Vedi ora se tu mi
puoi far contento, rivelando alla mia buona Costanza che mi hai visto salvo ed anche [che devo sottostare a] questo divieto, 145. perché qui si avanza
molto [nell’espiazione della pena] grazie alle preghiere dei vivi».
I personaggi
Manfredi di Svevia (1231ca.-1266) è figlio naturale
di Federico II di Svevia (1194-1250). Alla morte
del padre continua l’opera di consolidamento del
regno. Nel 1258 cinge la corona del regno di Sicilia,
del ducato di Puglia e del principato di Capua. In tal
modo prevarica i diritti del nipote Corradino (1251-
1268) e soprattutto va contro i divieti della Chiesa,
che vantava diritti di derivazione feudale sul suo regno. La Chiesa reagisce con numerose scomuniche,
ma egli continua l’opera di consolidamento dello
Stato. Il suo potere aumenta con la vittoria ghibellina di Montaperti (1260). Muore nella battaglia di
Benevento (1266), combattendo valorosamente contro Carlo I d’Angiò, che era stato chiamato in Italia
dal papa Clemente IV. Nel 1268 con la decapitazione di Corradino, sconfitto a Tagliacozzo dallo stesso
Carlo I d’Angiò, termina la casa di Svevia.
Costanza d’Altavilla (1154-1198) è figlia di Ruggero II di Sicilia. Nel 1186 sposa l’imperatore Enrico VI di Svevia. È madre di Federico II (1194-
1250), il quale è padre di Manfredi. Dante la colloca tra gli spiriti inadempienti dei voti (Pd III, 109-
120).
Lèrici e Turbìa sono due località particolarmente
scoscese della Riviera ligure, la prima vicina a La
Spezia, la seconda vicina a Nizza.
Commento
1. Il canto ha una struttura ormai consolidata: un inizio, un primo argomento, quindi la parte centrale,
cioè quella più importante. Le tre parti sono tra loro
fortemente in contrasto per il contenuto e per le emozioni e le reazioni che provocano nei protagonisti
e nel lettore. La prima parte poi collega il canto con
il canto precedente. È l’«aggancio», una tecnica
ormai sperimentata sia agli inizi sia alla fine dei
canti. Il passaggio da una parte all’altra è veloce
ed improvviso. Peraltro la rapidità – le «poche parole», il carattere sintetico di ogni passo, la «densità
dei versi» – è una costante dell’opera.
1.1. L’inizio è il rimorso che Virgilio prova per
l’indugio provocato dal fascino del canto di Casella,
che aveva colpito anche le anime appena giunte dalle foci del Tevere. Il rimorso è ingiustificato (né lui
né Dante sono sotto la giurisdizione di Minosse, egli
proviene dal limbo, Dante è ancora vivo). Ciò non
ostante si sente rimproverato, perché ha una coscienza sensibile al bene e al male e perché ha effettivamente indugiato. Altrove inviterà il poeta ad accelerare il cammino (Pg IV, 136-139). Il poeta riprende un motivo già trattato in precedenza: la capacità della cultura di manipolare la ragione e i sensi. Il riferimento va inevitabilmente a Francesca da
Polenta che si abbandona all’amore di Paolo Malatesta: proprio la cultura fa scoprire a lui la bellezza
fisica di lei e il piacere che lei gli può dare; e a lei
le stesse cose (If V, 118-138). Il poeta riserva alle
donne depravate – Mirra, la moglie di Putifarre,
Raab – l’iniziativa sessuale verso gli uomini.
1.2. Il primo argomento è costituito da una questione
teologica molto grave: i raggi del sole non fanno alcuna ombra quando attraversano il corpo di Virgilio,
perciò la ragione si deve accontentare di quel che
vede, perché non può capire tutto, non può capire le
verità di fede. Se potesse capire tutto, non era necessario che Cristo venisse sulla terra e si facesse crocifiggere. Il poeta riesce a trattare il problema dei limiti della ragione umana in poche parole e in maniera chiara ed efficace. Il lettore memorizza subito
la formulazione: «Matto è chi spera...» (v. 34).
Divina commedia. Purgatorio, a cura di P. Genesini 17
1.3. Il secondo ed ultimo argomento – il tema centrale del canto – è costituito da quattro motivi associati e sovrapposti: a) la descrizione dell’aspetto fisico di Manfredi di Svevia, figlio illegittimo e di
fatto imperatore; b) la storia della vita peccaminosa
di Manfredi; c) la dimenticanza del vescovo di Cosenza; e d) l’infinita misericordia di Dio, che è disposto a perdonare anche nell’ultimo istante di vita.
1.4. Il canto è efficace proprio per le parti tra loro in
forte contrasto e per la quadruplice sovrapposizione
che si verifica nella parte centrale, quella in cui il
personaggio racconta la sua storia. In tal modo il poeta – alla fine e per bocca del testimonial – può invitare i vivi a pregare per i morti e a farlo in grazia
di Dio (altrimenti le preghiere non sono efficaci; ciò
comporta che essi devono prima mettersi in grazia di
Dio). Nello stesso tempo egli riesce a collocare nella
giusta prospettiva – né troppa né troppo poca importanza – le scomuniche comminate dalla Chiesa.
2. Virgilio, simbolo della ragione, ribadisce più volte i limiti della conoscenza umana (vv. 34-45).
Questo canto ne presenta la formulazione più pregnante. Nel purgatorio Virgilio si trova in difficoltà
a individuare la retta via, perciò chiede numerose
volte la strada alle anime che i due poeti incontrano.
L’esempio più intenso dei limiti della ragione umana è costituito dall’episodio di Ulisse: l’eroe greco
sacrifica gli affetti familiari (non aveva mai visto il
figlio Telèmaco), per dimostrare il suo valore e per
conseguire la conoscenza. Ma davanti alle spiagge
del purgatorio un turbine pone fine alla sua impresa
e affonda la nave, lui ed i suoi compagni (If XXVI,
85-142).
3. La ragione medioevale è limitata, ma non si deve
fraintendere sui limiti, come sempre e in malafede si
è fatto: i limiti non sono ad un palmo di naso dalla
ragione, riguardano soltanto la comprensione delle
verità di fede. Soltanto le verità di fede sono esclude alla comprensione della ragione. Per il resto essa
si dispiega in tutto l’universo. E non è poco. La ragione illuministica invece, al di là delle affermazioni, è radicalmente limitata. È soltanto la ragione inventata dalla borghesia francese per chiedere riforme sociali e per scalzare i privilegi della nobiltà e
del clero. Tutto questo è giusto, perché ogni classe
fa o deve fare i suoi interessi. Ed essa li fa in particolar modo accusando di oscurantismo e di superstizione il Medio Evo, il periodo a cui risalivano i titoli nobiliari. Una volta ottenuti questi risultati, sarebbe ritornata a dormire. Ma essa è semplicemente una
ragione strumentale e perciò ha il respiro corto, tanto che è sconfitta, non ottiene le riforme, ed è costretta a ricorrere alla violenza per affermarsi
(1789). Dopo la Rivoluzione francese essa diventa
la ragione positivistica, che adora i fatti e si vanta
dei risultati delle scienze. È ancora al servizio della
borghesia e contrabbanda come universali ed eterni i
valori della borghesia...
3.1. La parola limite va intesa in modo corretto. Significa confine. Ed ogni cosa è limitata e delimitata
da confini. Limite quindi non significa qualcosa di
ristretto o di limitato nell’accezione moderna della
parola. E, ovviamente, ogni cosa ha dei confini, più
o meno estesi, che la delimitano e la distinguono
dalla altre cose, altrimenti non esisterebbe. Il problema dei limiti quindi va posto in questi termini,
dove sono questi limiti, fin dove si estendono, che
cosa includono e che cosa escludono. Se si dovesse
quantificare, si potrebbe dire che l’ambito della ragione è estesissimo, perché riguarda tutto l’universo;
quello della fede ristrettissimo, perché riguarda non
più di una dozzina di verità di fede. Insomma la fede, per quanto sia importante, è soltanto la punta di
un iceberg.
3.2. Unita alla rivelazione, che si trova nelle Sacre
scritture, la ragione poi può invadere l’ambito della
fede e costruire la teologia razionale. Essa diventa
impotente soltanto quando l’uomo deve abbandonarsi alla fede mistica: alla fine del viaggio Beatrice
lascia Dante e cede il posto a san Bernardo, simbolo
della fede mistica (Pd XXX). Soltanto davanti a Dio
la ragione e le parole umane sono impotenti. Ma interviene lo stesso Dio a farsi conoscere dal poeta.
3.3. Dante pone dei limiti alla ragione umana, ma
poi non si rassegna e se ne infischia di ciò che egli
stesso ha detto. In Pg XXV egli propone la teoria
del corpo umbratile, elaborata in analogia alla formazione del corpo fisico nel grembo di una donna.
3.4. Ma la ragione umana ha per lo meno due aspetti, indicati da due figure: Ulisse (If XXVI) e Guido
da Montefeltro (If XXVII). Ulisse dimentica il figlio, il padre e la moglie per andare a conoscere il
mondo disabitato. Guido si imbroglia da solo con il
suo ragionamento. I due personaggi in vita (il secondo anche in morte e dopo la morte) hanno praticato
la ragione fraudolenta. E con successo (grazie all’inganno del cavallo il primo rese possibile ai greci la
conquista di Troia; grazie ad inganni e ad astuzie il
secondo s’impose in tutta l’Europa), ma ora sono
puniti nel girone dei fraudolenti. Guido però ha fatto
anche qualcos’altro: con la ragione ha fatto un ragionamento campato per aria, cioè sbagliato. La ragione umana non è infallibile, può sbagliare.
4. Manfredi di Svevia è presentato con una delle più
potenti descrizioni della Divina commedia: «Biondo era e bello e di gentile aspetto, Ma l’un de’ cigli
un colpo [di spada] aveva diviso» (vv. 107-108).
Dante gli attribuisce i caratteri fisici che aveva: i
capelli biondi dei germani e la gentilezza, legata alla sua ricchezza e alla sua nobiltà. La ferità al ciglio
dimostra anche il suo coraggio sul campo di battaglia. Com’è noto, alla corte palermitana di Federico
II di Svevia sorge la Scuola siciliana (1230-60ca.), i
cui maggiori esponenti sono Giacomo da Lentini,
Giacomino Pugliese, Pier delle Vigne e lo stesso sovrano. Le corti del tempo erano luoghi di cultura.
Continueranno ad esserlo pure nei secoli successivi,
anche se acquista sempre più importanza la cultura
prodotta nelle università e quella elaborata in città.
5. Per bocca di Manfredi Dante media due tesi contrapposte: a) la volontà di Dio è superiore alle decisioni del papa; e b) quel che il papa lega sulla terra,
sarà legato anche nei cieli. Egli sostiene che la clemenza di Dio è infinita, perciò l’uomo può sempre
sperare di salvarsi; tuttavia le pene che il papa ha
comminato sulla terra vanno in ogni caso espiate 
Divina commedia. Purgatorio, a cura di P. Genesini 18
nell’al di là (Possono peraltro essere abbreviate dalle preghiere dei vivi). Una soluzione molto equilibrata, che non toglie potere al papa ma che non gli
attribuisce nemmeno un potere uguale a quello di
Dio. Il che sarebbe stato effettivamente eccessivo.
5.1. Il canto insiste sulla misericordia di Dio, che è
infinita, e poi sul fatto che il papa e i vescovi se ne
sono dimenticati, ma che non possono in nessun caso
annullarla con le scomuniche. Anche nei canti successivi il poeta insiste sulla misericordia di Dio, su
un pentimento sincero e sulla capacità che le preghiere hanno di ridurre la pena alle anime del purgatorio.
6. Virgilio afferma che, più si sale la montagna del
purgatorio, più la salita diventa agevole (vv. 91-93).
La tesi sembra una licenza poetica, poiché in montagna più si sale, più si fa fatica. Se non altro perché
la fatica si accumula. Vale però la pena di tenere
presenti due cose. La prima è la teoria dei luoghi
naturali. In base a questa teoria ogni cosa tende al
suo luogo naturale: i corpi pesanti verso il basso, il
fuoco verso l’alto. E l’esperienza conferma la correttezza di questa teoria. La seconda è che il Medio
Evo vede la realtà in modo completamente diverso e
con categorie mentali completamente diverse dalle
nostre. Tra il cielo e la terra c’era un via vai di angeli, tra l’inferno e la terra un via vai di demoni.
Dio era vicino e interveniva con la Provvidenza nella storia umana. Tutto mostrava la presenza della
Trinità divina. Il Medio Evo è troppo vicino a noi e
noi siamo troppo immersi ancora nella sua cultura,
per poterlo capire. Il riferimento alla religione greca
potrebbe essere più esplicativo. Per i greci le storie
mitologiche costituivano una effettiva spiegazione
della realtà. Noi oggi le consideriamo discorsi inventati e inverosimili, applicando anacronisticamente ad essi il nostro concetto di realtà e di spiegazione. Invece noi dovremmo avvicinarci ai miti in modo tale da sentirli effettiva spiegazione della realtà;
per di più essi erano facili da ricordare e alla portata
di tutti. Le altre spiegazioni, quelle che saranno dette scientifiche, compariranno soltanto in séguito e
molti secoli dopo. Erano impensabili e inimmaginabili. Non si deve poi dimenticare che la fisica moderna, quella di G. Galilei (1564-1642), non poteva
nascere se non ci fossero stati i fisici parigini e la loro teoria dell’impeto. Si potrebbe anche ricordare
che in nessun’epoca storica la logica ha avuto uno
sviluppo come nel Medio Evo…
6.1. La differenza maggiore tra Età contemporanea e
Medio Evo è la concezione della realtà. E quella
medioevale, più corretta e più adeguata, è incentrata
sull’idea che il mondo sia complesso e che servano
strumenti concettuali molto complessi per conoscerlo. Il linguaggio si può usare in quattro modi diversi: letterale, allegorico, anagogico, morale. Ma
non ci si deve meravigliare se talvolta il linguaggio
è inadeguato ad esprimere la realtà. Il mondo contemporaneo scopre con estrema difficoltà la complessità del mondo reale e l’impossibilità di una conoscenza semplice e chiara, che unisca un termine, il
significante, alla cosa designata, il significato. Il
tentativo neoempiristico di costruire un linguaggio
fisicalistico fallisce: l’Enciclopedia delle scienza
unificate (Chicago, 1929) viene presto interrotta,
poiché le difficoltà a cui va incontro risultano insormontabili. Un po’ di conoscenza storica avrebbe
evitato di intraprendere una via che era già stata esclusa da 600 anni perché impraticabile in quanto
semplicistica.
7. Il canto finisce sottolineando l’importanza delle
preghiere dei vivi nell’abbreviare le pene delle anime purganti. In Pg XI, 31-33, si sottolinea l’importanza delle preghiere delle anime purganti a favore dei vivi. Nelle società tradizionali era intensissimo il rapporto tra i vivi ed i morti, perché la solidarietà e la collaborazione erano gli unici modi per
superare la debolezza dell’uomo nei confronti della
natura. L’uomo era indifeso contro il grande temporale come contro il piccolo, contro la peste come
contro una piccola influenza. E la morte era la compagna di ogni giorno della vita. La Chiesa estende la
solidarietà anche ai morti e dai morti ai vivi mediante le preghiere.
8. Il canto contiene una delle sentenze più significative della Divina commedia: «’l perder tempo a chi
più sa più dispiace» (v. 78). La poesia di Dante è
estremamente articolata: si dispiega anche nella cultura sapienziale dei proverbi e della vita quotidiana.
9. Dante ritiene che l’Impero debba essere garanzia
di pace e di giustizia, ma vede che un papa suscita
un sovrano (Carlo I d’Angiò) contro l’imperatore
(Manfredi prima, Corradino poi) e che l’imperatore
è sconfitto e ucciso. Vede anche l’inerzia degli imperatori tedeschi del suo tempo (Pg VI, 97-117) e le
continue lotte tra guelfi e ghibellini (Pd VI, 97-
111). E condanna.
10. In Pg III, 79-84, le anime sono paragonate a pecorelle che escono dall’ovile. Le metafore che fanno
riferimento ad animali sono particolarmente diffuse
nel poema.
11. Il canto, come tanti altri, può essere considerato
un esempio di analisi complessa di problemi complessi. Sono coinvolti il credente peccatore, la Chiesa, Dio, la misericordia di Dio, la dimenticanza del
vescovo di Cosenza e di molti ecclesiastici, il rapporto tra i vivi e i morti (e viceversa). Il poeta riesce
ad essere chiaro, didattico e persuasivo: tutte le variabile sono state considerate e giustamente valutate
nell’elaborazione delle risposte. E le risposte sono
soddisfacenti per tutti gli interessati.
La struttura del canto è semplice: 1) Virgilio spiega a Dante che Dio dispone i corpi delle anime a
soffrire le punizioni, ma non permette che la ragione
umana capisca come ciò possa succedere; 2) i due
poeti incontrano una schiera di anime, una di esse si
presenta e racconta la sua storia; 3) è Manfredi di
Svevia, che si lamenta perché il vescovo di Cosenza
ha dissepolto il suo corpo e lo ha portato fuori del
regno di Napoli; 4) non lo avrebbe fatto, se avesse
ricordato che Dio è sempre misericordioso: 5) le
scomuniche del papa e dei vescovi non possono impedire di ritornare a Dio e di ottenere il suo perdono; perciò 6) il poeta può riferire sulla terra che egli
è salvo.
Divina commedia. Purgatorio, a cura di P. Genesini 19
Canto IV
Quando per dilettanze o ver per doglie,
che alcuna virtù nostra comprenda
l’anima bene ad essa si raccoglie,
1
par ch’a nulla potenza più intenda;
e questo è contra quello error che crede
ch’un’anima sovr’altra in noi s’accenda.
4
E però, quando s’ode cosa o vede
che tegna forte a sé l’anima volta,
vassene ‘l tempo e l’uom non se n’avvede;
7
ch’altra potenza è quella che l’ascolta,
e altra è quella c’ha l’anima intera:
questa è quasi legata, e quella è sciolta.
10
Di ciò ebb’io esperienza vera,
udendo quello spirto e ammirando;
ché ben cinquanta gradi salito era
13
lo sole, e io non m’era accorto, quando
venimmo ove quell’anime ad una
gridaro a noi: “Qui è vostro dimando”.
16
Maggiore aperta molte volte impruna
con una forcatella di sue spine
l’uom de la villa quando l’uva imbruna,
19
che non era la calla onde saline
lo duca mio, e io appresso, soli,
come da noi la schiera si partìne.
22
Vassi in Sanleo e discendesi in Noli,
montasi su in Bismantova ‘n Cacume
con esso i piè; ma qui convien ch’om voli;
25
dico con l’ale snelle e con le piume
del gran disio, di retro a quel condotto
che speranza mi dava e facea lume.
28
Noi salavam per entro ‘l sasso rotto,
e d’ogne lato ne stringea lo stremo,
e piedi e man volea il suol di sotto.
31
Poi che noi fummo in su l’orlo suppremo
de l’alta ripa, a la scoperta piaggia,
“Maestro mio”, diss’io, “che via faremo?”.
34
Ed elli a me: “Nessun tuo passo caggia;
pur su al monte dietro a me acquista,
fin che n’appaia alcuna scorta saggia”.
37
Lo sommo er’alto che vincea la vista,
e la costa superba più assai
che da mezzo quadrante a centro lista.
40
Io era lasso, quando cominciai:
“O dolce padre, volgiti, e rimira
com’io rimango sol, se non restai”.
43
“Figliuol mio”, disse, “infin quivi ti tira”,
additandomi un balzo poco in sùe
che da quel lato il poggio tutto gira.
46
Sì mi spronaron le parole sue,
ch’i’ mi sforzai carpando appresso lui,
tanto che ‘l cinghio sotto i piè mi fue.
49
A seder ci ponemmo ivi ambedui
vòlti a levante ond’eravam saliti,
che suole a riguardar giovare altrui.
52
Li occhi prima drizzai ai bassi liti;
poscia li alzai al sole, e ammirava
che da sinistra n’eravam feriti.
55
Ben s’avvide il poeta ch’io stava
stupido tutto al carro de la luce,
ove tra noi e Aquilone intrava.
58
1. Quando per impressioni gradevoli o dolorose, che
una nostra facoltà riceva in sé, l’anima si concentra
tutta in essa, 4. [allora] appare che non intenda più
alcun’altra facoltà. E questo [fatto] è contro quell’errore (=dimostra la falsità della tesi – di platonici
e manichei –), che crede che in noi un’anima si accenda sopra un’altra. 7. E perciò, quando si ode o si
vede una cosa che attiri fortemente su di sé l’anima,
se ne va il tempo, e l’uomo non se ne accorge, 10.
perché una facoltà è quella che avverte il tempo,
un’altra quella che raccoglie l’anima intera: questa è
quasi legata [all’anima], quella ne è sciolta. 13. Io
ebbi una vera esperienza di ciò ascoltando quello
spirito (= Manfredi di Svevia) e meravigliandomi
[di ciò che diceva]. Così di ben cinquanta gradi era
salito il sole 16. – ed io non me n’ero accorto –,
quando venimmo dove quelle anime tutte insieme
gridarono a noi: «Questa è la strada di cui ci avete
domandato». 19. L’uomo del contado molte volte
chiude con una piccola forcata di spine, quando
l’uva imbruna (=diventa matura; cioè d’autunno),
un’apertura più grande di quella 22. che era il varco
per dove salì la mia guida, ed io dietro, soli, non appena la schiera [delle anime] si allontanò da noi. 25.
Si va a San Leo, si discende a Noli, si sale a
Bismantova e sul monte Caccùme soltanto a piedi,
ma qui convien (=è necessario) che l’uomo voli 28.
– io dico con le ali snelle e con le piume del grande
desiderio – dietro a quella guida, che mi dava speranza e mi faceva vedere la via. 31. Noi salimmo
dentro la spaccatura della roccia e da ogni lato ci
stringeva la parete, tanto che il terreno richiedeva
[che ci aiutassimo con] i piedi e le mani. 34. Dopo
che fummo sul margine superiore dell’alta ripa, nel
pendìo ormai visibile: «O maestro mio» io dissi,
«che via faremo?». 37. Ed egli a me: «Non cambiar
[direzione a]i tuoi passi, continua a camminare dietro di me sempre verso il monte, finché non ci appaia una saggia guida». 40. La sommità [del monte]
era così alta, che vinceva la vista (=non si vedeva),
ed il fianco era assai più ripido del raggio che da
mezzo quadrante (=45 gradi) va al centro [del cerchio]. 43. Io ero stanco, quando cominciai: «O dolce
padre, vòlgiti e guarda come io rimango solo, se tu
non ti fermi». 46. «O figlio mio, trascìnati fin qui»
disse additandomi un ripiano poco più in su, che da
quel lato girava tutto il monte. 49. Così mi spronarono le sue parole che mi sforzai, salendo a carponi
dietro di lui, finché il ripiano non mi fu sotto i piedi.
52. Lì ci ponemmo ambedue a sedere, rivolti ad oriente, da dove eravamo saliti, perché di solito giova
riguardare [la strada percorsa]. 55. Prima diressi gli
occhi alla spiaggia sottostante, poi li alzai verso il
sole, e guardavo meravigliato che ci colpisse da sinistra. 58. Ben s’accorse il poeta che io stavo tutto
stupito [rivolto] al carro della luce (=il sole), che
s’inoltrava tra noi e il vento Aquilone (=il settentrione). 
Divina commedia. Purgatorio, a cura di P. Genesini 20
Ond’elli a me: “Se Castore e Poluce
fossero in compagnia di quello specchio
che sù e giù del suo lume conduce,
 61
tu vedresti il Zodiaco rubecchio
ancora a l’Orse più stretto rotare,
se non uscisse fuor del cammin vecchio.
 64
Come ciò sia, se ‘l vuoi poter pensare,
dentro raccolto, imagina Siòn
con questo monte in su la terra stare
 67
sì, ch’amendue hanno un solo orizzòn
e diversi emisperi; onde la strada
che mal non seppe carreggiar Fetòn,
 70
vedrai come a costui convien che vada
da l’un, quando a colui da l’altro fianco,
se lo ‘ntelletto tuo ben chiaro bada”.
 73
“Certo, maestro mio,”, diss’io, “unquanco
non vid’io chiaro sì com’io discerno
là dove mio ingegno parea manco,
 76
che ‘l mezzo cerchio del moto superno,
che si chiama Equatore in alcun’arte,
e che sempre riman tra ‘l sole e ‘l verno,
 79
per la ragion che di’, quinci si parte
verso settentrion, quanto li Ebrei
vedevan lui verso la calda parte.
 82
Ma se a te piace, volontier saprei
quanto avemo ad andar; ché ‘l poggio sale
più che salir non posson li occhi miei”.
 85
Ed elli a me: “Questa montagna è tale,
che sempre al cominciar di sotto è grave;
e quant’om più va sù, e men fa male.
 88
Però, quand’ella ti parrà soave
tanto, che sù andar ti fia leggero
com’a seconda giù andar per nave,
 91
allor sarai al fin d’esto sentiero;
quivi di riposar l’affanno aspetta.
Più non rispondo, e questo so per vero”.
94
E com’elli ebbe sua parola detta,
una voce di presso sonò: “Forse
che di sedere in pria avrai distretta!”.
97
Al suon di lei ciascun di noi si torse,
e vedemmo a mancina un gran petrone,
del qual né io né ei prima s’accorse.
100
Là ci traemmo; e ivi eran persone
che si stavano a l’ombra dietro al sasso
come l’uom per negghienza a star si pone.
103
E un di lor, che mi sembiava lasso,
sedeva e abbracciava le ginocchia,
tenendo ‘l viso giù tra esse basso.
106
“O dolce segnor mio”, diss’io, “adocchia
colui che mostra sé più negligente
che se pigrizia fosse sua serocchia”.
109
Allor si volse a noi e puose mente,
movendo ‘l viso pur su per la coscia,
e disse: “Or va tu sù, che se’ valente!”.
112
Conobbi allor chi era, e quella angoscia
che m’avacciava un poco ancor la lena,
non m’impedì l’andare a lui; e poscia
115
ch’a lui fu’ giunto, alzò la testa a pena,
dicendo: “Hai ben veduto come ‘l sole
da l’omero sinistro il carro mena?”.
118
61. Perciò mi disse: «Se Castore e Polluce (=la costellazione dei Gemelli) fossero in congiunzione di
quello specchio (=il sole) che rischiara con la sua
luce l’emisfero settentrionale e meridionale [della
terra], 64. tu vedresti lo Zodiaco rosseggiante ruotare ancor più vicino alle due Orse (=ancor più a settentrione), se non uscisse fuori del vecchio cammino. 67. Se, tutto raccolto in te, vuoi poter pensare
come ciò avvenga, immagina che Gerusalemme stia
sulla terra con questo monte 70. in modo che ambedue abbiano lo stesso orizzonte ed emisferi opposti;
perciò la strada, che Fetónte – male per lui! – non
seppe percorrere con il carro [del padre Apollo], 73.
vedrai come rispetto a questo monte convien (=è necessario) che vada da una parte, mentre rispetto a
Gerusalemme [convien che vada] dall’altra, se il tuo
intelletto riesce a veder chiaramente». 76. «Certamente, o maestro mio» dissi, «io non vidi mai chiaro
come ora discerno là, dove il mio intelletto appariva
incapace di capire, 79. che il cerchio mediano del
cielo stellato – che in astronomia si chiama equatore e che rimane sempre tra l’estate e l’inverno – 82.
per la ragione che dici parte da qui (=dal purgatorio)
verso settentrione, mentre gli ebrei lo vedevano verso la parte calda [della terra; cioè verso meridione].
85. Ma, se a te piace [rispondermi], saprei volentieri
quanta strada dovremo percorrere, perché il monte
sale più di quanto non possano salire i miei occhi.»
88. Ed egli a me: «Questa montagna è tale, che è
sempre faticosa, quando si comincia dal basso; ma,
quanto più si sale, tanto meno fa male (=stanca). 91.
Perciò, quando essa ti apparirà tanto dolce, che
l’andar su ti sarà leggero – come l’andar giù, secondando la corrente, per la nave –, 94. allora sarai alla
fine di questo sentiero. Qui férmati, per riposar
l’affanno [della salita]. Non dico altro; e questo [che
ho detto] so che è vero». 97. E, come ebbe finito di
parlare, una voce risuonò lì vicino: «Forse avrai bisogno di sederti, prima [di arrivare lassù]!». 100. Al
suono di lei ciascuno di noi si voltò, e vedemmo a
sinistra un gran pietrone, del quale prima né io né
egli ci eravamo accorti. 103. Ci spostammo là. Qui
c’erano persone che stavano all’ombra dietro alla
roccia, come l’uomo per negligenza si mette a stare.
106. E uno di loro, che mi sembrava stanco, sedeva
ed abbracciava le ginocchia, tenendo il viso giù basso tra esse. 109. «O mio dolce signore» io dissi,
«guarda colui che si mostra più negligente che se la
pigrizia fosse sua sorella!» 112. Allora [quell’anima] si rivolse a noi e ci prestò attenzione, muovendo il capo [un po’] su per la coscia, e disse: «Ora
va’ tu su, che sei bravo!». 115. Allora conobbi chi
era, e quell’angoscia, che mi accelerava ancora un
poco il respiro, non m’impedì d’andare fino a lui; e,
dopo 118. che fui giunto da lui, alzò la testa appena,
dicendo: «Hai visto bene come il sole conduce il
carro (=risplende) alla tua sinistra?». 
Divina commedia. Purgatorio, a cura di P. Genesini 21
Li atti suoi pigri e le corte parole
mosser le labbra mie un poco a riso;
poi cominciai: “Belacqua, a me non dole
121
di te omai; ma dimmi: perché assiso
quiritto se’? attendi tu iscorta,
o pur lo modo usato t’ha’ ripriso?”.
124
Ed elli: “O frate, andar in sù che porta?
ché non mi lascerebbe ire a’ martìri
l’angel di Dio che siede in su la porta.
127
Prima convien che tanto il ciel m’aggiri
di fuor da essa, quanto fece in vita,
perch’io ‘ndugiai al fine i buon sospiri,
130
se orazione in prima non m’aita
che surga sù di cuor che in grazia viva;
l’altra che val, che ‘n ciel non è udita?”.
133
E già il poeta innanzi mi saliva,
e dicea: “Vienne omai; vedi ch’è tocco
meridian dal sole e a la riva
136
cuopre la notte già col piè Morrocco”. 139
121. I suoi atti pigri e le sue brevi parole mossero le
mie labbra ad un sorriso; poi cominciai: «O Belacqua, non mi preoccupo più 124. di te ormai, [vedendoti salvo]. Ma dimmi: perché sei seduto proprio
qui? Tu attendi una scorta oppure ti ha ripreso la
consueta pigrizia?». 127. Ed egli: «O fratello, l’andar su che giova? Non mi lascerebbe andare alla pena espiatrice l’angelo di Dio che siede sulla porta
[del purgatorio]. 130. Prima conviene (=è necessario) che il cielo giri intorno a me, fuori di essa, tanto
quanto fece nella mia vita, perché io rimandai sino
agli ultimi istanti i buoni sospiri (=il pentimento),
133. se non mi aiuta prima una preghiera, che sorga
da un cuore che viva in grazia [di Dio]. Che vale
l’altra, se non è udita dal cielo?». 136. E già il poeta mi saliva davanti e diceva: «Vieni ormai. Vedi
che il meridiano è toccato dal sole (=è mezzogiorno)
e sulla riva [dell’Oceano] 139. la notte copre già
con il piede il Marocco (=sono le 18.00)».
I personaggi
San Leo è un borgo dell’Umbria, vicino a Montefeltro. Noli è una cittadina ligure, che ai tempi di Dante si raggiungeva soltanto per mare. Bismantova è
un monte dell’Appennino emiliano nei pressi di Canossa, sulla cui cima si rifugiava la popolazione in
tempo di guerra. Sono esempi di località molto scoscese.
Castore e Polluce sono figli di Giove e di Leda. Secondo una leggenda Giove ama Leda sotto forma di
un cigno. La donna partorisce due uova. Dalla prima
nasce Elena; dalla seconda i due gemelli. Alla loro
morte Giove dà loro l’immortalità e li trasforma nella costellazione che porta il loro nome.
Fetónte viene a sapere dalla madre Climène che è
figlio di Apollo, perciò chiede al padre di guidare il
carro del sole. I cavalli si accorgono della sua guida
inesperta e lo scaraventano giù dal carro. Egli precipita vicino al Po e muore. Le sorelle, che lo piangono, vengono trasformate in pioppi. La fonte di
Dante è Ovidio, Metam., I, 748 sgg.
Belacqua è un artigiano fiorentino famoso per la sua
abilità nell’intagliare liuti e chitarre. Un Duccio di
Bonavia, soprannominato Belacqua e famoso per la
sua pigrizia, muore nel 1302.
Commento
1. Il canto è tranquillo, di passaggio. Ed ha la costruzione di tanti altri. Dante dà grande spazio – come
altrove – a un’osservazione psicologica e filosofica
(vv. 1-12), quindi a un excursus geografico (vv. 37-
87), che ricorda la descrizione della geografia infernale fatta da Virgilio (If XIV, 94-138). Poi insiste
sulle difficoltà della salita e Virgilio lo rassicura: la
montagna del purgatorio è tale che, più si sale, più
facile diventa il viaggio (vv. 88-96). Segue l’incontro con Belacqua (vv. 97-135), a cui pone fine Virgilio, che invita il poeta a riprendere il viaggio (vv.
136-139).
2. Il poeta si abbandona a una lunga spiegazione geografico-astronomica, che si può riassumere in modo
molto semplice: Gerusalemme e il purgatorio si trovano agli antipodi. Perciò il sole, visto da Gerusalemme si trova da una parte, visto dal purgatorio si
trova dall’altra. L’esempio diventa più semplice se
si fa riferimento al Polo Nord e al Polo Sud. Le parole del testo appaiono difficili perché il poeta parla
in modo elevato e perché arricchisce il testo con la
metafora di Fetónte, il figlio di Apollo che guida il
carro del sole e che precipita sulle rive del Po, dove
le sorelle lo piangono. Dante, sempre attento osservatore della realtà, introduce un principio di relatività: a seconda del punto di vista assunto una cosa
può apparire alla nostra destra oppure alla nostra sinistra..
2.1. La curiosità verso il cielo e verso le scoperte
geografiche caratterizza le società tradizionali. Può
sorprendere, ma soltanto in parte, che esse conoscessero meglio il cielo che la terra: potevano osservare
il primo, ma non avevano strumenti né mezzi materiali per osservare la seconda. Le caravelle usate da
Cristoforo Colombo per affrontare l’alto mare dovevano ancora essere progettate e costruite (1492).
Come pure il telescopio (1609), la mongolfiera
(1783), la macchina fotografica (1851), l’aereo
(1907), i razzi spaziali (1957).
3. Belacqua si dimostra estremamente coerente sia
in vita sia in morte. Ed anche logico: «Che serve
che io mi affretti – dice –, se l’angelo custode del
purgatorio m’impedisce di entrare?». Tra i due amici vi è un garbato scambio di battute, a cui pone fine
l’intervento finale di Virgilio: «Riprendiamo il viaggio, sono ormai le 12.00, mentre in Marocco sono
le 18.00 e tra poco scende la sera». Nel Medio Evo
si pensava che il Marocco fosse a 90° ad ovest di
Gerusalemme e che il purgatorio fosse agli antipodi
di Gerusalemme. Anche Belacqua insiste sull’importanza delle preghiere dei vivi nell’abbreviargli la
pena. Ma fa una precisazione: le preghiere devono
essere dette in grazia di Dio, perché le altre non
giungono fino a Lui. Il poeta insiste su questo rapporto tra i vivi e i morti, che supera anche le barriere della morte.
4. Il candido e inoffensivo ragionamento di Belacqua rimanda a Guido da Montefeltro, esperto in inganni, che si fa ingannare dal papa Bonifacio VIII e 
Divina commedia. Purgatorio, a cura di P. Genesini 22
che s’inganna da solo, sia in vita, sia in morte, con
un ragionamento scorretto (If XXVII, 61-66). In vita, quando il papa gli dice che lo assolve prima che
egli dia il consiglio fraudolento. Ed egli non coglie
quello che, dopo morto, il diavolo logico gli fa notare: non ci si può pentire prima di commettere peccato, ma – eventualmente – soltanto dopo. In morte,
quando con un tortuoso ragionamento dimostra a se
stesso che Dante non può essere vivo: a) nessuno è
mai fuggito dall’inferno & l’interlocutore è all’inferno; dunque l’interlocutore non potrà uscire dall’inferno; pertanto, b) se il poeta è e resterà
all’inferno, allora egli può raccontare la sua storia
senza temere di ricoprirsi di vergogna. Il primo ragionamento è scorretto (il dannato si dimentica di
fare l’operazione corretta: controllare con i suoi occhi se l’interlocutore è vivo o morto); il secondo ragionamento, che si basa sulla conclusione del primo,
è ugualmente scorretto... La logica, l’arte dell’argomentazione corretta, va usata soltanto se si è capaci
di usarla e tenendo presente poi che, in ogni caso,
essa garantisce soltanto la correttezza formale del
ragionamento. Ma nessun ragionamento, nessuna argomentazione è soltanto correttezza formale...
5. In questo canto Dante dimostra una garbata ironia
e una intima manifestazione di affetto verso l’anima.
Ma la gamma dei sentimenti che prova personalmente o che attribuisce alle anime è vastissima: amore, odio, invidia, superbia, ironia, sarcasmo, compassione, affetto, lode, rimprovero, stanchezza, vergogna, dolore, paura, compiacimento, soddisfazione
ecc. Vale la pena di ricordare il suo sadismo verso
Filippo Argenti (If VII), il suo masochismo quando
incontra Beatrice (Pg XXX), la sua irruenza, la sua
passionalità politica e la sua intransigenza nei confronti dei principi italiani, sempre in conflitto tra loro (Pg VI).
6. Dante è attento anche alla gestualità dell’anima:
Belacqua è seduto ed abbraccia le ginocchia, alza
appena un ciglio. Sembrava che la pigrizia fosse sua
sorella. Questa attenzione si trova in tutta la Divina
commedia. In If X, 31-36 e 52-54, Farinata degli
Uberti è in piedi, il suocero Cavalcante de’ Cavalcanti è a ginocchioni. In If XV, 22-24, Brunetto Latini afferra volgarmente il discepolo per la veste. In
If XXVII, 31-33, Virgilio tocca con il gomito il poeta. In If XXXIII, 1-3, il conte Ugolino si pulisce educatamente la bocca con i capelli del vescovo
Ruggieri degli Ubaldini, prima di mettersi a parlare
con Dante. In Pg VI, 61-66, Sordello da Goito segue
con gli occhi i due poeti. In Pg XIII, 13-15, Virgilio
fa una piroetta sul piede destro...
La struttura del canto è semplice: 1) Dante e Virgilio procedono per la salita sempre più difficile,
quindi si fermano; 2) vedono un’anima seduta pigramente appoggiata alla roccia; 3) è Belacqua, amico di Dante, che ha mantenuto la sua pigrizia anche dopo la morte; 4) il poeta esprime la sua contentezza nel vederlo salvo; 5) dopo un altro scambio di
battute con l’amico, Dante, sollecitato da Virgilio,
riprende il viaggio.
Divina commedia. Purgatorio, a cura di P. Genesini 23
Canto V
Io era già da quell’ombre partito,
e seguitava l’orme del mio duca,
quando di retro a me, drizzando ‘l dito,
1
una gridò: “Ve’ che non par che luca
lo raggio da sinistra a quel di sotto,
e come vivo par che si conduca!”.
4
Li occhi rivolsi al suon di questo motto,
e vidile guardar per maraviglia
pur me, pur me, e ‘l lume ch’era rotto.
7
“Perché l’animo tuo tanto s’impiglia”,
disse ‘l maestro, “che l’andare allenti?
che ti fa ciò che quivi si pispiglia?
10
Vien dietro a me, e lascia dir le genti:
sta come torre ferma, che non crolla
già mai la cima per soffiar di venti;
13
ché sempre l’omo in cui pensier rampolla
sovra pensier, da sé dilunga il segno,
perché la foga l’un de l’altro insolla”.
16
Che potea io ridir, se non “Io vegno”?
Dissilo, alquanto del color consperso
che fa l’uom di perdon talvolta degno.
19
E ‘ntanto per la costa di traverso
venivan genti innanzi a noi un poco,
cantando ‘Miserere’ a verso a verso.
22
Quando s’accorser ch’i’ non dava loco
per lo mio corpo al trapassar d’i raggi,
mutar lor canto in un “oh!” lungo e roco;
25
e due di loro, in forma di messaggi,
corsero incontr’a noi e dimandarne:
“Di vostra condizion fatene saggi”.
28
E ‘l mio maestro: “Voi potete andarne
e ritrarre a color che vi mandaro
che ‘l corpo di costui è vera carne.
31
Se per veder la sua ombra restaro,
com’io avviso, assai è lor risposto:
fàccianli onore, ed essere può lor caro”.
34
Vapori accesi non vid’io sì tosto
di prima notte mai fender sereno,
né, sol calando, nuvole d’agosto,
37
che color non tornasser suso in meno;
e, giunti là, con li altri a noi dier volta
come schiera che scorre sanza freno.
40
“Questa gente che preme a noi è molta,
e vegnonti a pregar”, disse ‘l poeta:
“però pur va, e in andando ascolta”.
43
“O anima che vai per esser lieta
con quelle membra con le quai nascesti”,
venian gridando, “un poco il passo queta.
46
Guarda s’alcun di noi unqua vedesti,
sì che di lui di là novella porti:
deh, perché vai? deh, perché non t’arresti?
49
Noi fummo tutti già per forza morti,
e peccatori infino a l’ultima ora;
quivi lume del ciel ne fece accorti,
52
sì che, pentendo e perdonando, fora
di vita uscimmo a Dio pacificati,
che del disio di sé veder n’accora”.
55
E io: “Perché ne’ vostri visi guati,
non riconosco alcun; ma s’a voi piace
cosa ch’io possa, spiriti ben nati,
58
1. Io avevo già lasciato quelle ombre e seguivo le
orme della mia guida, quando dietro a me, alzando
il dito, 4. una gridò: «Guarda! Il raggio di sole non
appare capace di attraversare la parte sinistra di quel
che sta più sotto e che pare che cammini come un
vivo!». 7. Al suono di queste parole rivolsi gli occhi
e vidi quelle anime guardar meravigliate soltanto
me, soltanto me, e la luce che era interrotta (=l’ombra). 10. «Perché il tuo animo si distrae tanto» disse
il maestro, «che rallenti il cammino? Che importanza ha per te ciò che qui si bisbiglia? 13. Vieni dietro
a me, e lascia dir le genti: sta come una torre ferma,
che non scuote mai la cima, per quanto soffino i venti, 16. perché sempre l’uomo, in cui un pensiero sorge sull’altro, allontana da sé la meta, perché il secondo [pensiero] indebolisce l’intensità del primo.»
19. Che cosa potevo rispondere, se non «Io vengo»?
Lo dissi, con il volto coperto da quel rossore, che
talvolta fa l’uomo degno di perdono. 22. Intanto per
la costa in direzione trasversale venivano genti un
po’ davanti a noi, cantando il Miserere un versetto
dopo l’altro. 25. Quando si accorsero che il mio
corpo non lasciava attraversare i raggi, mutarono il
loro canto in un «oh!» lungo e roco. 28. Due di loro,
in forma di messaggeri, ci corsero incontro e ci domandarono: «Fateci conoscere la vostra condizione». 31. Il mio maestro: «Voi potete ritornare e riferire a coloro che vi hanno mandato che il corpo di
costui è vera carne. 34. Se, come penso, si fermarono per aver visto la sua ombra, ho detto loro abbastanza: lo accolgano bene, perché le può ripagare
con qualcosa di gradito». 37. Io non vidi mai, al
cominciar della notte, stelle cadenti solcare il cielo
sereno tanto rapidamente né, al tramonto del sole,
[vidi mai lampi fendere] le nuvole d’agosto, 40.
quanto coloro (=i due messaggeri) tornarono su in
minor tempo. E, giunti là, si volsero insieme con gli
altri per venire verso di noi, come una schiera che
corre senza freno. 43. «Queste anime, che ci stringono, sono molte e vengono a pregarti» disse il poeta, «perciò continua ad andare e, camminando, ascòltale.» 46. «O anima, che vai per esser beata con
quelle membra con le quali nascesti» venivano gridando, «ferma un po’ il tuo passo. 49. Guarda se hai
mai visto qualcuno di noi, così potrai portare notizie
di lui nel mondo dei vivi. Deh, perché vai? deh, perché non ti arresti? 52. Noi morimmo tutti in modo
violento e fummo peccatori fino all’ultima ora. In
punto di morte la luce del cielo (=la grazia di Dio)
ci fece accorti, 55. così che, pentendoci e perdonando, uscimmo fuori di vita in pace con Dio, che ora ci
fa provare l’intenso desiderio di vederlo.» 58. Ed io:
«Per quanto guardi nei vostri visi, non riconosco alcuno; ma, o spiriti ben nati, se vi piace cosa, che io
possa fare, 
Divina commedia. Purgatorio, a cura di P. Genesini 24
voi dite, e io farò per quella pace
che, dietro a’ piedi di sì fatta guida
di mondo in mondo cercar mi si face”.
61
E uno incominciò: “Ciascun si fida
del beneficio tuo sanza giurarlo,
pur che ‘l voler nonpossa non ricida.
64
Ond’io, che solo innanzi a li altri parlo,
ti priego, se mai vedi quel paese
che siede tra Romagna e quel di Carlo,
67
che tu mi sie di tuoi prieghi cortese
in Fano, sì che ben per me s’adori
pur ch’i’ possa purgar le gravi offese.
70
Quindi fu’ io; ma li profondi fóri
ond’uscì ‘l sangue in sul quale io sedea,
fatti mi fuoro in grembo a li Antenori,
73
là dov’io più sicuro esser credea:
quel da Esti il fé far, che m’avea in ira
assai più là che dritto non volea.
76
Ma s’io fosse fuggito inver’ la Mira,
quando fu’ sovragiunto ad Oriaco,
ancor sarei di là dove si spira.
79
Corsi al palude, e le cannucce e ‘l braco
m’impigliar sì ch’i’ caddi; e lì vid’io
de le mie vene farsi in terra laco”.
82
Poi disse un altro: “Deh, se quel disio
si compia che ti tragge a l’alto monte,
con buona pietate aiuta il mio!
85
Io fui di Montefeltro, io son Bonconte;
Giovanna o altri non ha di me cura;
per ch’io vo tra costor con bassa fronte”.
88
E io a lui: “Qual forza o qual ventura
ti traviò sì fuor di Campaldino,
che non si seppe mai tua sepultura?”.
91
“Oh!”, rispuos’elli, “a piè del Casentino
traversa un’acqua c’ha nome l’Archiano,
che sovra l’Ermo nasce in Apennino.
94
Là ‘ve ‘l vocabol suo diventa vano,
arriva’ io forato ne la gola,
fuggendo a piede e sanguinando il piano.
97
Quivi perdei la vista, e la parola
nel nome di Maria fini’, e quivi
caddi, e rimase la mia carne sola.
 100
Io dirò vero e tu ‘l ridì tra ‘ vivi:
l’angel di Dio mi prese, e quel d’inferno
gridava: “O tu del ciel, perché mi privi?
 103
Tu te ne porti di costui l’etterno
per una lagrimetta che ‘l mi toglie;
ma io farò de l’altro altro governo!”.
 106
Ben sai come ne l’aere si raccoglie
quell’umido vapor che in acqua riede,
tosto che sale dove ‘l freddo il coglie.
 109
Giunse quel mal voler che pur mal chiede
con lo ‘ntelletto, e mosse il fummo e ‘l vento
per la virtù che sua natura diede.
 112
Indi la valle, come ‘l dì fu spento,
da Pratomagno al gran giogo coperse
di nebbia; e ‘l ciel di sopra fece intento,
 115
sì che ‘l pregno aere in acqua si converse;
la pioggia cadde e a’ fossati venne
di lei ciò che la terra non sofferse;
 118
61. ditelo. Io la farò, per quella pace [del paradiso]
che, seguendo questa guida, devo cercare attraverso
il mondo dei dannati e il mondo dei purganti». 64.
Uno (=Jacopo del Càssero) incominciò: «Ciascuno
di noi si fida del bene, che gli farai, senza che tu ce
lo giuri, purché l’impossibilità non impedisca la tua
volontà. 67. Perciò io, che parlo da solo prima degli
altri, ti prego, se vedrai quel paese che si trova tra la
Romagna ed il regno di Carlo II d’Angiò (=di Napoli), 70. che tu mi sia generoso di preghiere in Fano, così che le anime in grazia di Dio intercedano
per me, tanto che io possa espiare le gravi colpe [che
ho commesso]. 73. Io fui di quella città (=Fano), ma
le ferite profonde, dalle quali uscì il sangue nel quale io vivevo, mi furono fatte nel territorio di Padova,
76. dove io pensavo di essere più sicuro: Azzo VIII
d’Este mi fece uccidere, che mi odiava molto più di
quanto non fosse giusto. 79. Ma, se io fossi fuggito
verso Mira, quando arrivai ad Oriago, sarei ancora
là (=sulla terra), dove si respira. 82. Corsi verso la
palude, ma le canne palustri ed il fango m’impigliarono e mi fecero cadere. Lì io vidi le mie vene fare
un lago di sangue per terra». 85. Poi un altro disse:
«Deh, possa compiersi quel desiderio di pace spirituale, che ti conduce alla cima del monte!, aiuta il
mio desiderio [di salire il monte] con le tue pietose
preghiere di anima buona! 88. Io fui di Montefeltro,
io son Bonconte: né [mia moglie] Giovanna né alcun
altro hanno cura di me, perciò io vado tra queste anime con la fronte bassa». 91. Ed io a lui: «Quale
violenza o quale caso fortùito ti trascinò così lontano da Campaldino (1289), che non si seppe mai dove rimase il tuo corpo?». 94. «Oh!» egli rispose, «ai
piedi del Casentino scorre un fiume che ha nome
Archiano, che nasce sugli Appennini sopra l’eremo
di Camàldoli. 97. Là, dove il suo nome diventa inutile (=alla confluenza con l’Arno), io arrivai con una
ferita alla gola, fuggendo a piedi e insanguinando il
terreno. 100. Qui perdetti la vista, e nel nome di
Maria finii la parola. Qui caddi, e la mia carne rimase sola (=senza l’anima). 103. Io dirò il vero e tu
lo ridici fra i vivi: l’angelo di Dio mi prese, ma il
diavolo dell’inferno gridava: “O tu, che vieni dal
cielo, perché vuoi togliermi quest’anima? 106. Tu
porti via con te la parte eterna (=l’anima) di costui
per una lacrimetta, che me lo fa perdere. Ma io riserverò all’altra parte (=il corpo) di costui un trattamento ben diverso!”. 109. Tu sai bene come
nell’aria si addensa quel vapore umido, che poi si
trasforma in acqua, quando sale dove il freddo la fa
condensare. 112. Quello congiunse la volontà cattiva, che ricerca soltanto il male, con l’intelletto e
mosse il vapore ed il vento grazie alle capacità che
gli diede la sua natura d’angelo. 115. Poi, quando il
dì si spense, coprì di nebbia la valle che va da
Pratomagno alla Giogaia di Camàldoli e riempì di
nuvole il cielo che la sovrastava. 118. L’aria, impregnata di vapori, si convertì in acqua; la pioggia
cadde, e andò nei fossati quella parte di essa che la
terra non assorbì. 
Divina commedia. Purgatorio, a cura di P. Genesini 25
e come ai rivi grandi si convenne,
ver’ lo fiume real tanto veloce
si ruinò, che nulla la ritenne.
121
Lo corpo mio gelato in su la foce
trovò l’Archian rubesto; e quel sospinse
ne l’Arno, e sciolse al mio petto la croce
124
ch’i’ fe’ di me quando ‘l dolor mi vinse;
voltòmmi per le ripe e per lo fondo,
poi di sua preda mi coperse e cinse”.
127
“Deh, quando tu sarai tornato al mondo,
e riposato de la lunga via”,
seguitò ‘l terzo spirito al secondo,
130
“ricorditi di me, che son la Pia:
Siena mi fé, disfecemi Maremma:
salsi colui che ‘nnanellata pria
133
disposando m’avea con la sua gemma”. 136
121. Quando confluì nei torrenti, si riversò con tale
furia nel fiume più grosso (=l’Arno), che nulla la
trattenne. 124. L’Archiano, divenuto impetuoso,
trovò alla foce il mio corpo ormai freddo e lo sospinse nell’Arno e sciolse la croce che con le mie
braccia avevo fatto 127. sul petto, quando mi vinse
il dolore [per i miei peccati]. [La corrente] mi rivoltò per le rive e per il fondo, poi mi ricoperse e mi
avvolse con quanto trascinava con sé.» 130. «Deh,
quando tu sarai tornato nel mondo e avrai riposato
per il lungo viaggio» continuò il terzo spirito (=Pia
de’ Tolomei) dopo il secondo, 133. «ricòrdati di
me, che son la Pia. Siena mi fece nascere, Maremma
mi fece morire: si salvi colui (=Nello de’ Pannocchieschi) che prima (=nei giorni felici), dichiarandomi 136. sua sposa, mi aveva dato l’anello con la
sua gemma.»
I personaggi
Jacopo del Càssero (1260ca.-1298) discende da
una nobile famiglia di Fano ed è un uomo politico di
una certa importanza. Nel 1288 guida le milizie di
Fano che soccorrono Firenze contro Arezzo. Nella
battaglia di Campaldino (1289) ha Dante tra gli alleati e Bonconte da Montefeltro tra i nemici. Nel
1296 è podestà e capo delle milizie di Bologna. Difende la città contro le mire espansionistiche di Azzo VIII d’Este, signore di Ferrara. Nel 1298 accetta
l’invito di assumere la carica di podestà di Milano.
Per non passare attraverso il territorio ferrarese, raggiunge Venezia via mare. Da Venezia prende la
strada per Milano via Padova. Ma ad Oriago, sul
Brenta, è raggiunto dai sicari di Azzo VIII, che lo
uccidono.
Bonconte da Montefeltro (1250/55-1289) è figlio
di Guido da Montefeltro e di parte ghibellina come
il padre. Nel 1287 aiuta i ghibellini di Arezzo a cacciare i guelfi. Ciò provoca la guerra tra Arezzo e Firenze. Nel 1288 è a fianco degli aretini, che sconfiggono i senesi alla Pieve del Toppo. Nel 1289 guida
l’esercito di Arezzo contro i guelfi di Firenze, ma è
sconfitto a Campaldino dove muore combattendo
valorosamente. Dante è tra i suoi avversari.
Pia de’ Tolomei è moglie di Nello de’ Pannocchieschi (?-1322), podestà di Volterra e di Lucca, capitano della taglia guelfa nel 1284. Non si sa perché il
marito la fa uccidere. Di lei non si hanno altre notizie.
Commento
1. Il canto inizia con una complessa osservazione
psicologica fatta da Virgilio che rimprovera Dante
perché si distrae. Non deve distrarsi per nessun motivo. Il poeta latino lo invita a restare fermo come
una torre, che non muove nemmeno la cima, per
quanto venti soffino impetuosi (vv. 10-17). L’osservazione ha anche un valore operativo: se si sta facendo una cosa, è inutile volerne fare anche
un’altra, perché si fanno male tutt’e due... Sono consigli spiccioli, ma nel testo dantesco essi diventano
qualcosa di completamente diverso: sono passati attraverso la mente di Dante e si sono trasformati. So
no divenuti versi potenti – sono divenuti poesia –,
che s’imprimono per sempre nella mente del lettore.
2. Jacopo del Càssero vede la sua morte: la vita gli
esce lentamente dalle vene con il suo sangue, che fa
un lago. E, mentre sta morendo, può pensare che, se
avesse preso l’altra strada, sarebbe ancora vivo, non
sarebbe stato raggiunto dalla vendetta di Azzo VIII
d’Este. Le sue precauzioni si sono rivelate vane, ed
egli ha pagato con ciò che ha di più prezioso: la vita. Anch’egli fa parte, come Casella e Belacqua,
della giovinezza del poeta.
2.1. Egli ha la fortuna o la sfortuna di meditare in
punto di morte su un problema molto complesso,
quello della decisione: se avesse preso l’altra strada,
non sarebbe caduto nell’imboscata. Ma scopre qual
è la strada pericolosa soltanto in séguito, quando è
troppo tardi. Peraltro non si chiede se i sicari, da
buoni professionisti, si erano prudentemente messi in
agguato anche sull’altra strada. Né si chiede perché
non ha fatto la strada in compagnia o armato. In ogni
caso non si pente di avere applicato la legge.
2.2. Il problema della decisione è uno dei fili conduttori del poema. Fin da If II, il poeta deve decidere se fare o non fare il viaggio; e si preoccupa di vedere se ne ha le capacità. Ma il problema della scelta e della decisione compare soprattutto con le
grandi figure di Farinata degli Uberti e Cavalcante
de’ Cavalcanti (If X) e poi di Ulisse (If XXVI). Il
problema teorico della decisione ricompare ed è
messo in splendidi versi anche in séguito quando il
poeta si trova nella stessa condizione dell’asino di
Buridano e non sa da quale domanda iniziare (Pd
IV, 1-12).
2.3. Il problema della decisione riguarda la vita quotidiana di ogni individuo, giorno dopo giorno. Ed è
un problema che riguarda anche la teoria economica: quale scelta conviene fare? Come è possibile
rendere massimi i vantaggi (o il profitto) e rendere
minimi i rischi? Prima di partire per il lungo viaggio
la famiglia veneziana dei Polo forse si è posta questi
problemi (1275-1292). Il fatto è che la realtà non è
mai del tutto trasparente, poiché non si hanno tutte
le informazioni che servono (peraltro, anche se le
avessimo, non riusciremmo a elaborarle). Oppure po-
Divina commedia. Purgatorio, a cura di P. Genesini 26
trebbe avvenire un fatto assolutamente imprevedibile come una inondazione o un terremoto, che scombina le nostre previsioni. L’uomo però ha cercato di
ingabbiare il caso e le previsioni nel futuro nella teoria delle probabilità.
3. Bonconte si salva nell’ultimo istante di vita con
un pentimento sincero. Il padre Guido invece pianifica la conversione e si fa frate francescano. Ma la
fede è tiepida e si fa ingannare dal papa Bonifacio
VIII, che gli chiede un consiglio fraudolento. Egli
prima si rifiuta, poi accetta, quando il papa gli promette che lo assolve del peccato ancor prima di peccare. Quando muore, un diavolo logico sottrae la sua
anima a Francesco d’Assisi, dicendo che non ci si
può pentire prima di peccare, perché la contraddizione non lo permette (If XXVII, 61-132). E la porta
all’inferno. Il demonio che ha la meglio sul santo
sprovveduto è un demonio logico, che ha studiare
all’università. Invece il demonio sconfitto dal pentimento finale di Bonconte è un demonio che fa valere i suoi poteri di angelo decaduto: scatena un
temporale, che travolge il corpo del peccatore e non
lo fa più ritrovare.
3.1. Con Bonconte il poeta ha la possibilità di ricordare che il diavolo ha i poteri che aveva come angelo e che li usa a suo piacimento. In questo caso suscita un temporale. Il temporale peraltro poteva essere
provocato anche da un angelo, che lo scatenava a fin
di bene. Ed anche poteva avvenire in modo naturale,
dalla condensa dell’umidità presente nell’aria e dall’arrivo di correnti d’aria fredde. Un temporale che
favoriva un contadino e ne danneggiava un altro
metteva nei guai i teologi... Sono i piccoli particolari che rendono difficile la vita dei pensatori.
3.2. Ma ha anche la possibilità di collegare due casi
uguali e diversi che si sono sviluppati in versi opposti: Guido pianifica la salvezza ma poi perde
l’anima; Bonconte improvvisa la soluzione all’ultimo istante di vita e salva l’anima. Il lettore viene
direttamente coinvolto: leggendo questo canto, ricorda senz’altro il canto dell’Inferno, poiché la sua
memoria si attiva e fa spontaneamente il collegamento o il confronto. E viene messo davanti al
dramma: il padre dannato all’inferno, il figlio salvo
anche se in purgatorio, ma con il paradiso a portata
di mano. La drammatizzazione riguarda un motivo
forte, quello della paternità, che era stato adoperato
allo stesso scopo anche in altri canti: con Ulisse che
invece della famiglia sceglie l’esplorazione del
mondo disabitato oltre le colonne d’Ercole; con Farinata degli Uberti e Cavalcante de’ Cavalcanti (If
X); con il conte Ugolino della Gherardesca che divora il cranio del proprio avversario, il vescovo
Ruggirei degli Ubaldini (If XXXIII). I due canti –
Pg V che rimanda a If XXVII – suggeriscono quindi
visibilmente che il poema non va letto a canti singoli, ma a canti aggregati, secondo le indicazioni puntuali dell’autore.
3.3. Il lettore e la sua memoria sono attivati e coinvolti anche da un altro versante: chi consoce la storia di Bonconte sa anche come e quando è morto e
che non si è trovato i suo corpo. Sa anche che tra gli
avversari era Dante. E non può non provare meraviglia: prevedeva che i due si sarebbero messi a litigare o a ricordare passionalmente la battaglia o gli odi
e i rancori che li avevano divisi. E invece niente di
tutto ciò: il passato è interamente rimosso e dimenticato sia per l’anima, che è morta pentendosi e perdonando, sia per il poeta. Dante è soltanto il pellegrino che deve compiere un lungo viaggio e che ha
davanti a sé un’anima che ormai è sicura di essere
salva. Il poeta sorprende il lettore, evitando tutti gli
argomenti ovvi e riservandogli lo spettacolo della
potenza e della violenza del diavolo gabbato, che
scatena la sua furia suscitando un temporale e vendicandosi sul corpo dell’anima che aveva perduto.
Dante riserva al lettore una sorpresa dello stesso tipo
in cima al purgatorio, quando prima di Beatrice pone una straordinaria e misteriosa figura di donna (Pg
XXVIII) e quando l’incontro tra il poeta e Beatrice
è… (Pg XXX). Anzi, no, le sorprese sono due…
Oppure tre, perché c’è anche una terza donna, che ci
si sarebbe aspettati di vedere all’inferno, con Taide
(If XVIII), piuttosto che nel paradiso terrestre (Pg
XXXII)!
3.4. In séguito il lettore ripeterà una situazione simile: leggendo il canto di Sapìa di Siena ((Pg XIII)
andrà con il pensiero a due canti precedenti, dove
espia la sua pena il nipote Provenzan Salvani (Pg
XI): la donna desidera la sconfitta dei suoi concittadini, per vendicarsi di un torto subito. Vuole vendicarsi del nipote, che ha prevaricato il proprio marito.
La somiglianza tra Provenzan e Bonconte riguarda
anche il fatto che sono morti tutti e due sul campo di
battaglia. Provenzan però è ucciso, decapitato e la
testa, infilzata in una pica, è portata in giro per il
campo di battaglia.
4. Pia de’ Tolomei è una trepida figura di donna.
Desidera esser ricordata nel mondo dei vivi, ma dice
cortesemente: «Deh, quando tu sarai tornato al mondo E riposato de la lunga via, ricorditi di me...»
(vv. 130-133). Riassume in un unico verso la sua vita: «Siena mi fé, disfecemi Maremma» (v. 134), che
riduce al luogo di nascita e di morte. Poi con il pensiero va al marito, che ama ancora e a cui augura di
salvarsi. Infine ricorda con estrema intensità la cerimonia nuziale, che realizzava lo scopo della sua
vita, sposarsi: la dichiarazione che è sua moglie e,
contemporaneamente, l’azione di metterle al dito
l’anello, che aveva una gemma preziosa. Il matrimonio sottolinea promesse di futuro che poi non si realizzano: il marito la uccide, ma l’amore per lui resta.
Il tempo della felicità è indicato da quel pria, che il
lettore deve completare immaginando l’infelicità
del dopo e la tragedia finale.
5. L’amore psicologico, fatto di affetto, della Pia è
ben diverso dall’amore fisico e sensuale che travolge Francesca e Paolo, un amore che è fatto anche di
cultura, anzi proprio la cultura lo fa sorgere (If V,
100-107 e 127-138). Esso è tanto forte che nemmeno le pene dell’inferno lo possono spezzare. Il poeta
vede e descrive l’uno come l’altro. Essi sono diversi
dall’amore eccessivo di Cunizza da Romano, una
ninfomane, e dall’amore a pagamento di Raab, una
prostituta cananea, due donne che il poeta in modo
coraggioso e provocatorio colloca nel cielo di Ve-
Divina commedia. Purgatorio, a cura di P. Genesini 27
nere (Pd IX). E, ugualmente, dall’amore bestiale di
Pasife, che si fa possedere da un giovane torello che
le era piaciuto (Pg XXVI, 41-42 e 86-87). Dante sa
che sulla terra l’amore assume molteplici manifestazioni. C’è anche l’amore contro natura di Brunetto
Latini, il suo bravo maestro, che gli ha insegnato
come l’uomo si eterna con la fama (If XV), e c’è
l’amore verso Cristo di Piccarda Donati e di Costanza d’Altavilla, che sono strappate dal convento
dove volevano ritirarsi (Pd III). C’è l’amore di carità
e l’amore verso i beni mondani (Pd XI e Pd XII).
C’è addirittura la teoria dell’amore, in base alla
quale il poeta ordina il purgatorio (Pg XVII). Ed egli
lo fa materia dei suoi canti.
6. La storia della Pia è molto breve – è racchiusa in
soli sette versi –, come quella dell’anonimo fiorentino suicida (If XIII, 139-151), di Romeo di Villanova (Pd VI, 127-142) e di molte altre anime. Il poeta riesce a racchiudere in pochi versi l’intera esistenza e l’intera esperienza di un personaggio.
7. L’episodio della Pia presenta tre questioni interessanti.
7.1. È messa fra le anime di coloro che morirono di
morte violenta, che furono peccatrici fino all’ultima
ora e che soltanto in punto di morte si pentirono (vv.
52-57): «Noi fummo tutti già per forza morti, E peccatori infino a l’ultima ora» (vv. 52-53). Delle tre
anime soltanto Bonconte si adatta alle parole con
cui la schiera delle anime si presenta. E comunque
anche Bonconte risulta totalmente trasformato dal
pentimento, non ostante la vita peccaminosa: non
ricorda più le passioni che l’hanno dominato fino in
punto di morte; né che Dante combatteva tra i suoi
avversari. La donna sembra più che mai lontana da
questa presentazione. È difficile pensarla come peccatrice incallita che aspetta l’ultimo momento per
pentirsi. Neanche Jacopo del Càssero sembra un
peccatore a tempo pieno. Forse si deve intendere che
queste anime – almeno alcune – sono peccatrici in
senso blando, cioè hanno sì peccato e per negligenza
hanno aspettato a lungo prima di pentirsi, ma ora
accentuano i loro peccati, per poter sottolineare il
fatto che poi si sono pentite e sono finite in purgatorio.
7.2. Pia dice: «Salsi colui che ‘nnanellata pria m’avea...». Salsi significa sàllosi o salvisi? Lo sa o Si
salvi? I commentatori considerano soltanto la prima
possibilità. Non hanno mai immaginato la seconda.
Ma la donna, che è così rispettosa delle fatiche di
Dante che per lei è uno sconosciuto, non può rimproverare con parole dure il marito che ha amato.
Non può dire: «Lo sa bene mio marito, che mi ha
uccisa». Il rimprovero al marito in ogni caso è inutile e non in sintonia con le parole con cui la schiera
si presenta: «Noi fummo tutti già per forza morti, E
peccatori infino a l’ultima ora; Quivi lume del ciel
ne fece accorti, Sì che, pentendo e perdonando, fora Di vita uscimmo a Dio pacificati, Che del desio
di sé veder n’accora» (vv. 52-57). Insomma la Pia
non è una donna vanesia e invidiosa come sembrerebbe ancora Sapìa di Siena (Pg XIII, 106-154). Essa ha veramente amato il marito, lo ha poi perdonato
ed ora gli augura di salvarsi.
7.3. La figura della Pia fa sorgere due domande:
qual è il peccato che ha commesso fino all’ultima
ora e di cui poi si è pentita; e qual è la causa che ha
spinto il marito ad ucciderla. Ed eventualmente se
sia stato tale peccato o tale colpa a spingere il marito ad ucciderla. Le risposte sono impossibili. I commentatori e i critici hanno pensato che il marito
l’abbia uccisa per sposare un’altra donna, per un errore commesso dalla moglie o per gelosia. Dante con
grande perfidia li costringe a far girare i loro cervelli a vuoto...
8. Pia de’ Tolomei è una delle numerose figure femminili della Divina commedia: Semiramide e Francesca da Polenta (If V), Taide (If XVIII), Mirra (If
XXX), Sapìa da Siena (Pg XIII), la «femmina balba» (Pg XIX), Matelda (Pg XXVIII), Beatrice (If II,
Pg XXX), la «puttana sciolta» (Pg XXXII), Piccarda Donati e Costanza d’Altavilla (Pd III), Cunizza
da Romano e Raab (Pd IX), la Vergine Maria (Pd
XXXIII). Ad esse può essere opportunamente paragonata.
9. Il poeta è attento, come in altre occasioni, agli
spettacoli più affascinanti e coinvolgenti della natura: «Vapori accesi non vid’io sì tosto Di prima
notte mai fender sereno, Né, sol calando, nuvole
d’agosto...» (vv. 37-39). In If XIV, 28-30, descrive
le fiamme che cadono sui dannati come falde di neve che cadono in montagna in assenza di vento. In
Pd XV, 13-18, ritorna a descrivere le stelle cadenti:
«Qual per li seren tranquilli e puri Discorre ad ora
ad or sùbito foco, Muovendo li occhi che stavan sicuri, E pare stella che tramuti loco, Se non che da la
parte ond’e’ Nulla sen perde, ed esso dura poco...».
10. Dante riesce ora a muovere senza difficoltà, anzi
con estrema scioltezza sei personaggi: lui stesso,
Virgilio, la folla di anime, Jacopo del Càssero, Bonconte da Montefeltro, Pia de’ Tolomei. La struttura
del canto è estremamente regolare ed elegante: la
schiera di anime, tre anime che una dopo l’altra raccontano la loro vita. L’anima centrale ha più spazio
e suscita una domanda del poeta. Si può confrontare
il canto con il rigido canto di Francesca e Paolo (If
V), in cui Paolo è fatto tacere; o con l’ancora meccanico incontro a quattro con Farinata degli Uberti e
Cavalcante de Cavalcanti (If X).
La struttura del canto è semplice: 1) una schiera di
anime si meraviglia nel vedere che Dante è ancora
vivo; 2) un’anima si avvicina e racconta la sua storia: è Jacopo del Càssero, ed è stato ucciso dai sicari
di Azzo VIII d’Este, che lo raggiungono a Oriago; 3)
una seconda anima racconta la sua storia: è Bonconte da Montefeltro, che si pente in punto di morte e si
salva; per vendicarsi, il demonio scatena un temporale che fa scomparire il suo corpo nel fondo
dell’Arno; 4) una terza anima racconta la sua storia:
è Pia de’ Tolomei, che ama ancora il marito che
l’ha uccisa, e gli augura di salvarsi.
Divina commedia. Purgatorio, a cura di P. Genesini 28
Canto VI
Quando si parte il gioco de la zara,
colui che perde si riman dolente,
repetendo le volte, e tristo impara;
1
con l’altro se ne va tutta la gente;
qual va dinanzi, e qual di dietro il prende,
e qual dallato li si reca a mente;
4
el non s’arresta, e questo e quello intende;
a cui porge la man, più non fa pressa;
e così da la calca si difende.
7
Tal era io in quella turba spessa,
volgendo a loro, e qua e là, la faccia,
e promettendo mi sciogliea da essa.
10
Quiv’era l’Aretin che da le braccia
fiere di Ghin di Tacco ebbe la morte,
e l’altro ch’annegò correndo in caccia.
13
Quivi pregava con le mani sporte
Federigo Novello, e quel da Pisa
che fé parer lo buon Marzucco forte.
16
Vidi conte Orso e l’anima divisa
dal corpo suo per astio e per inveggia,
com’e’ dicea, non per colpa commisa;
19
Pier da la Broccia dico; e qui proveggia,
mentr’è di qua, la donna di Brabante,
sì che però non sia di peggior greggia.
22
Come libero fui da tutte quante
quell’ombre che pregar pur ch’altri prieghi,
sì che s’avacci lor divenir sante,
25
io cominciai: “El par che tu mi nieghi,
o luce mia, espresso in alcun testo
che decreto del cielo orazion pieghi;
28
e questa gente prega pur di questo:
sarebbe dunque loro speme vana,
o non m’è ‘l detto tuo ben manifesto?”.
31
Ed elli a me: “La mia scrittura è piana;
e la speranza di costor non falla,
se ben si guarda con la mente sana;
34
ché cima di giudicio non s’avvalla
perché foco d’amor compia in un punto
ciò che de’ sodisfar chi qui s’astalla;
37
e là dov’io fermai cotesto punto,
non s’ammendava, per pregar, difetto,
perché ‘l priego da Dio era disgiunto.
40
Veramente a così alto sospetto
non ti fermar, se quella nol ti dice
che lume fia tra ‘l vero e lo ‘ntelletto.
43
Non so se ‘ntendi: io dico di Beatrice;
tu la vedrai di sopra, in su la vetta
di questo monte, ridere e felice”.
46
E io: “Segnore, andiamo a maggior fretta,
ché già non m’affatico come dianzi,
e vedi omai che ‘l poggio l’ombra getta”.
49
“Noi anderem con questo giorno innanzi”,
rispuose, “quanto più potremo omai;
ma ‘l fatto è d’altra forma che non stanzi.
52
Prima che sie là sù, tornar vedrai
colui che già si cuopre de la costa,
sì che ‘ suoi raggi tu romper non fai.
55
Ma vedi là un’anima che, posta
sola soletta, inverso noi riguarda:
quella ne ‘nsegnerà la via più tosta”.
58
1. Quando i giocatori della zara si separano, colui
che perde rimane dolente, ripetendo i lanci, e pieno
di tristezza impara. 4. Con l’altro se ne va tutta la
gente: qualcuno lo precede, qualcun altro lo afferra
da dietro, qualcun altro al fianco gli si raccomanda.
7. Egli non si ferma ed ascolta questo e quello. Colui al quale porge qualche moneta non fa più ressa.
Così si difende dalla calca. 10. Così ero io fra quella turba numerosa: rispondendo qua e là e promettendo preghiere, mi liberavo di essa. 13. Qui c’era
l’aretino (=Benincasa da Laterina) che ebbe la morte dalle braccia feroci di Ghino di Tacco, e quello
(=Guccio dei Tarlati da Pietramala) che annegò
nell’Arno inseguendo i nemici. 16. Qui mi pregavano con le mani protese Federico Novello dei conti
Guidi ed il pisano Gano degli Scornigiani, la cui
morte mostrò la forza d’animo di Marzucco, suo
padre. 19. Vidi il conte Orso degli Alberti e colui
che ebbe l’anima divisa dal corpo per odio e per invidia, come egli diceva, non per una colpa commessa. 22. Parlo di Pierre de la Brosse. E qui provveda
a pentirsi, mentre è ancora di qua [sulla terra], la
signora (=Maria) di Brabante, se non vuol finire tra i
falsi accusatori dell’inferno [per averlo calunniato].
25. Non appena mi liberai di tutte quelle ombre che
mi pregarono soltanto che facessi pregar altri per loro, così che si affrettasse la loro purificazione, 28. io
cominciai: «O luce mia, sembra che tu in qualche
passo dell’Eneide neghi esplicitamente che la preghiera possa cambiare i decreti del cielo. 31. Eppure
questa gente mi prega soltanto di ottenere suffragi.
La loro speranza sarebbe dunque vana oppure le tue
parole non mi sono ben chiare?». 34. Egli a me: «Il
mio testo è chiaro, e la speranza di costoro non è
sbagliata, se si guarda bene, con la mente sgombra
da pregiudizi. 37. L’altezza del giudizio divino non
si abbassa perché il fuoco dell’amore (=di chi prega
per queste anime) può adempiere in un momento
quell’espiazione, che devono soddisfare coloro che
restano qui a lungo. 40. Là dove io feci tale affermazione non si espiava la colpa attraverso la preghiera, perché questa non giungeva sino a Dio (=era
rivolta a falsi dei). 43. Ma non fermarti davanti a un
dubbio così profondo, se non te lo dice colei che illumina il tuo intelletto con la luce del vero. 46. Non
so se mi comprendi: io dico Beatrice. Tu la vedrai
più in alto, sulla vetta di questo monte, sorridente e
felice». 49. Ed io: «O mio signore, andiamo con
maggior fretta, perché sono già meno affaticato di
prima, e ormai vedi che il monte proietta l’ombra su
di noi». 52. «Noi oggi andremo avanti» rispose,
«quanto più potremo; però la salita è molto più difficile di quanto tu non pensi. 55. Prima di giungere
lassù, vedrai tornare colui (=il sole) che già si nasconde dietro il monte, così che tu non intercetti i
suoi raggi. 58. Ma vedi là un’anima che, seduta sola
soletta, guarda verso di noi. Essa c’insegnerà la via
più breve.»
Divina commedia. Purgatorio, a cura di P. Genesini 29
Venimmo a lei: o anima lombarda,
come ti stavi altera e disdegnosa
e nel mover de li occhi onesta e tarda!
61
Ella non ci dicea alcuna cosa,
ma lasciavane gir, solo sguardando
a guisa di leon quando si posa.
64
Pur Virgilio si trasse a lei, pregando
che ne mostrasse la miglior salita;
e quella non rispuose al suo dimando,
67
ma di nostro paese e de la vita
ci ‘nchiese; e ‘l dolce duca incominciava
“Mantua...”, e l’ombra, tutta in sé romita,
70
surse ver’ lui del loco ove pria stava,
dicendo: “O Mantoano, io son Sordello
de la tua terra!”; e l’un l’altro abbracciava.
73
Ahi serva Italia, di dolore ostello,
nave sanza nocchiere in gran tempesta,
non donna di province, ma bordello!
76
Quell’anima gentil fu così presta,
sol per lo dolce suon de la sua terra,
di fare al cittadin suo quivi festa;
79
e ora in te non stanno sanza guerra
li vivi tuoi, e l’un l’altro si rode
di quei ch’un muro e una fossa serra.
82
Cerca, misera, intorno da le prode
le tue marine, e poi ti guarda in seno,
s’alcuna parte in te di pace gode.
85
Che val perché ti racconciasse il freno
Iustiniano, se la sella è vota?
Sanz’esso fora la vergogna meno.
88
Ahi gente che dovresti esser devota,
e lasciar seder Cesare in la sella,
se bene intendi ciò che Dio ti nota,
91
guarda come esta fiera è fatta fella
per non esser corretta da li sproni,
poi che ponesti mano a la predella.
94
O Alberto tedesco ch’abbandoni
costei ch’è fatta indomita e selvaggia,
e dovresti inforcar li suoi arcioni,
97
giusto giudicio da le stelle caggia
sovra ‘l tuo sangue, e sia novo e aperto,
tal che ‘l tuo successor temenza n’aggia!
100
Ch’avete tu e ‘l tuo padre sofferto,
per cupidigia di costà distretti,
che ‘l giardin de lo ‘mperio sia diserto.
103
Vieni a veder Montecchi e Cappelletti,
Monaldi e Filippeschi, uom sanza cura:
color già tristi, e questi con sospetti!
106
Vien, crudel, vieni, e vedi la pressura
d’i tuoi gentili, e cura lor magagne;
e vedrai Santafior com’è oscura!
109
Vieni a veder la tua Roma che piagne
vedova e sola, e dì e notte chiama:
“Cesare mio, perché non m’accompagne?”.
112
Vieni a veder la gente quanto s’ama!
e se nulla di noi pietà ti move,
a vergognar ti vien de la tua fama.
115
E se licito m’è, o sommo Giove
che fosti in terra per noi crucifisso,
son li giusti occhi tuoi rivolti altrove?
118
61. Venimmo sino a lei: o anima lombarda, come te
ne stavi fiera e sdegnosa e com’eri dignitosa e lenta
nel muover gli occhi! 64. Ella non ci diceva nulla,
ma ci lasciava andare, seguendoci soltanto con lo
sguardo, come un leone quando riposa. 67. Virgilio
si avvicinò a lei, pregando che ci mostrasse la salita
migliore. Quella non rispose alla sua domanda, 70.
ma ci chiese del nostro paese e della nostra vita. La
mia dolce guida incominciava: «Mantova...», e
l’ombra, tutta sola ed in sé concentrata, 73. si alzò
in piedi verso di lui dal luogo dove stava prima, dicendo: «O mantovano, io son Sordello della tua terra!», e l’uno abbracciava l’altro. 76. Ahi, o Italia asservita [ai prìncipi locali], sei un albergo di dolore,
una nave senza pilota (=l’imperatore) su un mare
sconvolto dalle tempeste, non dòmini più le province, ma sei diventata un bordello! 79. Quell’anima nobile fu così pronta, soltanto per aver sentito
il dolce nome della sua terra, a far qui (=nell’antipurgatorio) lieta accoglienza al suo concittadino. 82.
Ora invece coloro che vivono dentro i tuoi confini
non riescono a convivere senza muoversi guerra, anzi si rodono l’un l’altro anche coloro che sono rinchiusi dentro le stesse mura e difesi dallo stesso fossato. 85. O mia terra infelice, considera le tue regioni costiere e poi guarda le regioni interne, e dimmi
se alcuna di esse vive in pace! 88. A che cosa è servito che Giustiniano abbia restaurato il freno [delle
leggi], se la sella del cavallo è vuota (=se non hai
chi ti guida)? Senza tale freno la tua vergogna sarebbe minore. 91. Ahi, o gente [di Chiesa], che dovresti esser devota e lasciar sedere Cesare (=l’imperatore) sulla sella, se comprendi bene quello che
Dio ti dice nel Vangelo, 94. guarda come questa fiera (=il cavallo, cioè l’Italia) è divenuta ribelle, perché non è [più] guidata con gli sproni, dopo che tu
impugnasti le briglie! 97. O Alberto d’Asburgo, che
abbandoni costei che si è fatta indòmita e selvaggia,
mentre dovresti inforcare i suoi arcioni, 100. una
giusta punizione cada sulla tua stirpe dalle stelle, ed
essa sia nuova e chiara a tutti, così che il tuo successore (=Enrico VII di Lussemburgo) ne sia atterrito! 103. Tu e tuo padre [Rodolfo d’Asburgo], trattenuti dallo smodato desiderio di occuparvi di cose
tedesche, avete tollerato che il giardino dell’Impero
(=l’Italia) fosse ridotto a un deserto! 106. Vieni a
vedere Montecchi e Cappelletti (=Capuleti), Monaldi e Filipeschi, o uomo senza cura: quelli son già
mal ridotti, questi son pieni di sospetti! 109. Vieni,
o crudele, vieni e vedi le tribolazioni dei tuoi nobili,
cura i loro danni, e vedrai come i conti di Santafiora
(=gli Aldobrandeschi) son decaduti! 112. Vieni a
vedere la tua Roma che piange, abbandonata e sola
(=senza di te), e che dì e notte grida: «O mio imperatore, perché non stai con me?». 115. Vieni a vedere quanto la tua gente si ama! E, se nessuna compassione per noi ti muove, vieni a prenderti la vergogna
che ti sei procurato! 118. E, se mi è lecito parlare, o
sommo Dio, che per noi fosti crocifisso in terra, ti
chiedo: i tuoi giusti occhi son rivolti altrove? 
Divina commedia. Purgatorio, a cura di P. Genesini 30
O è preparazion che ne l’abisso
del tuo consiglio fai per alcun bene
in tutto de l’accorger nostro scisso?
121
Ché le città d’Italia tutte piene
son di tiranni, e un Marcel diventa
ogne villan che parteggiando viene.
124
Fiorenza mia, ben puoi esser contenta
di questa digression che non ti tocca,
mercé del popol tuo che si argomenta.
127
Molti han giustizia in cuore, e tardi scocca
per non venir sanza consiglio a l’arco;
ma il popol tuo l’ha in sommo de la bocca.
130
Molti rifiutan lo comune incarco;
ma il popol tuo solicito risponde
sanza chiamare, e grida: “I’ mi sobbarco!”.
133
Or ti fa lieta, ché tu hai ben onde:
tu ricca, tu con pace, e tu con senno!
S’io dico ‘l ver, l’effetto nol nasconde.
136
Atene e Lacedemona, che fenno
l’antiche leggi e furon sì civili,
fecero al viver bene un picciol cenno
139
verso di te, che fai tanto sottili
provedimenti, ch’a mezzo novembre
non giugne quel che tu d’ottobre fili.
142
Quante volte, del tempo che rimembre,
legge, moneta, officio e costume
hai tu mutato e rinovate membre!
145
E se ben ti ricordi e vedi lume,
vedrai te somigliante a quella inferma
che non può trovar posa in su le piume,
148
ma con dar volta suo dolore scherma. 151
121. Oppure nella tua sapienza infinita ci prepari
qualche bene futuro, che la nostra mente è assolutamente incapace di scorgere? 124. Le città d’Italia
son tutte piene di tiranni e ogni villano, che si mette
a capo di un fazione politica, diventa un Marcello
(=un avversario dell’imperatore; oppure un presunto
salvatore della patria)! 127. O Firenze mia, puoi essere ben contenta di questa digressione, che non ti
tocca, grazie al tuo popolo che ben s’ingegna! 130.
Molti, altrove, hanno la giustizia in cuore, ed essa
scocca lentamente, perché non viene senza riflessione all’arco (=alla bocca); il tuo popolo invece ha
sempre la giustizia sulle labbra! 133. Molti rifiutano
le cariche pubbliche; il tuo popolo invece risponde
sollecito anche senza esser chiamato, e grida: «Io mi
sobbarco [delle cariche]!». 136. Ora fàtti contenta,
perché veramente ne hai motivo: tu sei ricca, tu sei
in pace, tu hai senno! I fatti mostrano chiaramente se
dico il vero! 139. Atene e Sparta, che fecero le leggi
antiche e furono così civili, fecero un piccolo accenno alla vita pubblica, 142. rispetto a te, che fai
provvedimenti tanto sottili, che a metà novembre
non giunge quel che tu decidi in ottobre! 145. Quante volte, per quel tempo che tu ricordi (=in questi
ultimi anni), tu hai cambiato legge, moneta, carica e
costume ed hai cacciato e richiamato i tuoi cittadini!
148. Se ben ricordi le passate vicende e se le vàluti
chiaramente, ti vedrai somigliare a quell’infermo,
che non riesce a riposare sulle piume 151. e che,
voltandosi e rivoltandosi, cerca [invano] sollievo al
suo dolore!
I personaggi
La zara (dal grido augurale di chi lancia) si gioca in
due con tre dadi. Il primo vince se indovina i punti
meno probabili (da 15 in su, da 6 in giù). Il secondo
se indovina i punti più probabili (da 7 a 14).
Benincasa da Laterina (fine sec. XIII), presso Arezzo, è giudice di Laterina, famoso per il suo senso
della misura. Come vicario del podestà di Siena
condanna a morte Turino da Turrita, fratello di Ghino di Tacco, e Tacco, suo zio, perché ladri ed assassini. Per prudenza si rifugia a Roma, dove continua
ad esercitare la funzione di giudice. Ma qui è raggiunto da Ghino di Tacco, che lo uccide.
Ghino di Tacco, come tutti i suoi familiari, era dedito al brigantaggio, che esercitava dal suo castello
di Radicofani, che dominava la valle che scendeva
verso Roma.
Guccio dei Tarlati da Pietramala, presso Arezzo
(fine sec. XIII), di parte ghibellina, muore inseguendo i nemici, mentre cerca di attraversare l’Arno
in piena.
Federico Novello dei conti Guidi, ghibellino, è ucciso nel 1289 (o 1291) presso Bibbièna, mentre corre in aiuto dei Tarlati da Pietramala, ghibellini.
Gano (o il fratello Farinata), figlio di Marzucco
degli Scornigiani, è ucciso nel 1287 da Nino, soprannominato Brigata, nipote del conte Ugolino della Gherardesca (If XXXIII, 1-75). Marzucco, che si
era fatto frate, perdona l’omicida e il suo mandante,
il conte Ugolino.
Orso degli Alberti è ucciso dal cugino Alberto (figlio del conte Alessandro degli Alberti), che voleva
vendicare il padre. Le due famiglie erano in strenua
lotta tra loro per motivi politici (la prima era guelfa,
la seconda ghibellina) e per motivi di patrimonio.
Pierre de la Brosse (?-1278) diventa ciambellano e
consigliere di Filippo III l’Ardito, re di Francia. Per
le sue umili origini provoca l’invidia della corte.
Nel 1276 muore il figlio primogenito di Filippo.
Pierre incolpa la matrigna, che a sua volta lo accusa
di avere cercato di violentarla. Nel 1278 è arrestato
per ordine del sovrano e impiccato lo stesso anno.
Sordello da Goito (1200ca.-1273ca.) appartiene alla piccola nobiltà. Intraprende la professione di giullare e di uomo di corte, e si distingue per le sue capacità poetiche. Frequenta prima la corte di Ferrara,
poi quella di Verona, presso Riccardo di San Bonifacio. Qui canta Cunizza da Romano (Pd III, 25-36),
moglie del conte, secondo i canoni della poesia trobadorica. Nel 1236 la rapisce e la riporta a casa per
ordine di Ezzelino ed Alberigo, fratelli della donna.
Di passaggio ha una relazione con la donna. In séguito si rifugia in Provenza, alla corte di Raimondo
Berengario IV, dove ricopre incarichi politici a fianco di Romeo di Villanova. In questo periodo scrive
le sue opere più famose. Segue Carlo I d’Angiò in
Italia, dove ottiene alcuni feudi.
Giustiniano (527-565), imperatore dell’impero romano d’oriente, raccoglie le leggi e i senato consulti
romani nel Corpus juris civilis iustinianei (529-
Divina commedia. Purgatorio, a cura di P. Genesini 31
533). Riconquista l’Italia con la guerra greco-gotica
(535-553), che provoca vaste distruzioni nella penisola.
Alberto I d’Asburgo, figlio di Rodolfo I d’Asburgo,
è imperatore dal 1298 al 1308. Si preoccupa di ricostituire il regno di Germania, perciò si disinteressa
dell’Italia. Muore ucciso dal nipote Giovanni.
Enrico (o Arrigo) VII di Lussemburgo (1270/80-
1313) è un uomo di grandi ideali, ma privo di senso
pratico. È nominato imperatore perché sovrano di un
piccolo regno (1308-13). Nel 1310 viene in Italia
per ristabilire il potere imperiale e pacificare la penisola. Riesce a imporre un po’ di tasse e non ottiene
alcun risultato. Dante ha una sconfinata fiducia in
lui, ma poi è deluso. Ciò non ostante predìce la sua
salvezza in paradiso (Pd XXX, 133-138).
Montecchi (ghibellini di Verona), Cappelletti (=Capuleti, guelfi di Verona), Monaldi (ghibellini di Orvieto) e Filipeschi (guelfi di Orvieto) sono nobili famiglie del tempo, cadute in difficoltà economiche o
che non possono contare su un potere politico capace
di mediare i loro contrasti.
I conti di Santafiora, cioè la famiglia ghibellina degli Aldobrandeschi, agli inizi del Trecento perdono
il controllo di Siena a favore dei guelfi.
Atene e Sparta sono le due città con cui s’identifica
il mondo greco (o meglio ellenico) e la cultura classica. In realtà la civiltà greca si può far iniziare nel
sec. VI a.C. e finire nel 149 a.C., quando i romani
occupano la Grecia e la trasformano in provincia.
L’apogeo della cultura e della civiltà greca è raggiunto tra il 550 e il 330 a.C. circa – è il periodo
classico –, con Atene. Sparta e le altre città danno
contributi senz’altro modesti. Poi con l’epopea di
Alessandro Magno (356-323 a.C.), che diffonde la
cultura greca in Egitto, nell’Asia Minore e nell’impero persiano, che ha conquistato. In tal modo origina la cultura e la civiltà ellenistica, che termina con
la conquista romana.
Commento
1. Il canto ha la stessa struttura sperimentata di Pg
III: l’inizio (qui il riferimento ai giocatori della zara), la prima parte (la questione teologica relativa al
problema dell’efficacia delle preghiere nell’Eneide), la parte centrale (l’invettiva all’Italia, alla
Chiesa, agli imperatori, allo stesso Dio e ai fiorentini). Anche i passaggi da una parte all’altra sono simili: c’è contrasto per contenuto e soprattutto per
l’emozione e la passione che le pervade. La prima
descrive un fatto di vita quotidiana, la seconda riflette in modo freddo e razionale su un problema
teologico, la terza esplode in modo violentissimo e
passionale contro i prìncipi d’Italia e tutti gli altri
personaggi. La lunghezza delle varie parti è in proporzione della loro importanza. Si potrebbero dire le
stesse cose con un linguaggio un po’ diverso. Ed anche le cose diventano un po’ diverse...
1.1. Dante inizia il canto in tono dimesso, parlando
del gioco della zara e descrivendo il comportamento
di chi ha perduto il denaro e che cerca di capire dove ha sbagliato. Ma l’atmosfera del canto cambia
immediatamente una prima volta (la domanda a
Virgilio sull’Eneide), una seconda volta (l’incontro
con Sordello e l’abbraccio di Sordello con Virgilio),
una terza volta (l’esplosione dell’invettiva contro i
prìncipi d’Italia ecc.). Egli mette in pratica la figura
retorica del climax (o gradazione). Però non la applica meccanicamente, perché i vari momenti non
sono tra loro omogenei, sono tra loro profondamente
diversi per contenuto: il festoso dialogo con le anime, la domanda teologica, poetica e filosofica, il bisogno pratico di chiedere la strada, la manifestazione d’affetto tra i due conterranei, infine l’esplosione
dell’invettiva, che occupa esattamente metà canto.
2. Le anime che chiedono preghiere sono tutte morte
di morte violenta dopo una vita dedita alla rapina o
all’omicidio. La giustizia privata era una prassi costante, in assenza di un potere politico che riuscisse
ad imporre e a fare rispettare la legge: l’imperatore
era lontano e indifferente alle sorti dell’Italia. E ogni città era spaccata in due non tanto da un partito
filoimperiale e da un altro filopapale, quanto da fazioni che si appoggiavano a una autorità o all’altra
per imporre i loro interessi di parte. Dante prepara
l’invettiva partendo da questa situazione politica,
che denuncia con estrema durezza e in modo estremamente analitico: i prìncipi d’Italia non riescono a
convivere senza farsi guerra; i cittadini non riescono
a convivere senza conflitti; la Chiesa (che deve preoccuparsi della salvezza spirituale della società) invade il potere imperiale e l’imperatore (che deve garantire pace e giustizia alla società) è assente; guelfi
e ghibellini, abbandonati a se stessi, sprecano risorse
a farsi guerra. E Firenze, con cui finisce l’invettiva e
il canto, è l’esempio più sintomatico di questa situazione degradata, che ha assolutamente bisogno di essere sanata. Ma prospettive concrete di risanamento
non compaiono all’orizzonte.
2.1. In modo provocatorio Dante mette nella stessa
schiera guelfi e ghibellini. D’altra parte in precedenza aveva incontrato Bonconte da Montefeltro,
suo avversario politico, ma gli antichi rancori non
erano emersi (Pg V). In séguito egli chiede di parlare con un’anima italiana, ma Sapìa di Siena lo riprende: “Intendi dire che vivesse pellegrina in Italia” (Pg XIII). La vera patria dell’uomo è il cielo
(Pd I, 115-126) ed egli può trovar pace soltanto facendo la volontà di Dio (Pd III, 70-87) e ricongiungendosi al suo principio (Pd XXXIII). In purgatorio
gli odi terreni, che ancora albergano nei cuori dei
dannati, sono estinti. In paradiso la vita terrena diventa un pallido ricordo, poiché il contatto con Dio
soddisfa tutti i desideri umani.
3. La soluzione prospettata da Dante al problema
che nell’Eneide le preghiere non sembrano modificare i decreti del cielo, perché rivolte a falsi dei, è
poco credibile: aveva punito con l’inferno il gigante
Capanèo, che ha offeso Giove (If XIV, 45-72). Nella
novella di Ser Ciappelletto Boccaccio sostiene invece che quel che conta è l’intenzione (Decameron
I, 1). Questa non è la questione che tratta con più
acume.
3.1. O forse no: della questione Virgilio si lava le
mani e scarica le difficoltà su Beatrice. Al nome
della donna Dante non pensa più alla questione e si 
Divina commedia. Purgatorio, a cura di P. Genesini 32
sente pronto a procedere con più fretta. D’altra parla
il poeta latino non ha mai detto di sapere tutto, anzi
ha riconosciuto più volte e con forza i limiti della
ragione (Pg III, 31-39).
3.2. O forse, meglio, dimostrandosi insipiente permette però al suo lettore di criticarlo e di prender
gusto ad usare la ragione naturale, di cui tutti gli
uomini in quanto tali sono provvisti. Qualche secolo
dopo ci sarà chi disonestamente ruberà ai pensatori
medioevali questa ragione, trasformandola e immiserendola in mero strumento per fare gli interessi di
classe. Gli illuministi criticano il Medio Evo con
uno strumento “tipicamente” medioevale: la ragione
naturale… Essi però la abbassano al livello di strumento valido per tutti gli usi: è la ragione strumentale, che ha perso i valori dell’etica e che deve soltanto raggiungere gli scopi che di volta in volta ci si
è proposti di raggiungere.
4. Il poeta caratterizza fisicamente Sordello: «Venimmo a lei: o anima lombarda, Come ti stavi altera
e disdegnosa E nel mover de li occhi onesta e tarda!
Ella non ci dicëa alcuna cosa, Ma lasciavane gir,
solo sguardando, A guisa di leon quando si posa»
(vv. 61-66). L’immagine di Sordello è potente e affascinavate: il personaggio è solo, seduto e segue i
due poeti muovendo soltanto lo sguardo. Ma reagisce subito alla domanda ed esprime immediatamente
il suo affetto, quando scopre di avere davanti un
conterraneo. Ma questa è la nobile e altera figura
che Dante ci dà di lui. Nella realtà egli era andato a
recuperare Cunizza da Romano, per riportarla a casa, poiché il matrimonio della donna aveva cessato
di dare i benefici sperati. Egli però coglie l’occasione per convivere con la donna. Cunizza invece ne
approfitta per soddisfare il suo insaziabile bisogno di
affetto. Ma poi i due si lasciano e la donna passa ad
altri amori, finché in tarda età va a morire a Firenze.
Sordello continua il suo girovagare, finché si ferma
alla corte di Raimondo Berengario, in Provenza.
Qui serve il conte insieme con Romeo di Villanova,
che è calunniato dai cortigiani e che deve andarsene
in esilio in tarda età (Pd VI, 127-142).
4.1. Con la stessa forza il poeta aveva caratterizzato
le altre figure della Divina commedia, dal demonio
Caronte a Farinata degli Uberti, da Brunetto Latini
al conte Ugolino della Gherardesca nell’inferno; da
Casella a Manfredi di Svevia, da Belacqua alla Pia
ecc. nel purgatorio.
5. Dante lancia una durissima invettiva contro i prìncipi d’Italia, la Chiesa, l’imperatore, lo stesso Dio,
infine Firenze. Colpisce gli interessati in modo sistematico e ordinato (l’invettiva proviene dalla ragione e dall’ars dicendi, non dall’impulsività). Il
suo carattere retorico risulta in particolare dal fatto
che coinvolge lo stesso Dio. In questo caso l’invettiva è arricchita dalla riflessione che forse Dio
finge di avere dimenticato l’Italia, in realtà le sta
preparando un bene maggiore. Il poeta non è mai
meccanico nell’applicare le regole, è sempre vario,
imprevedibile, e riserva costantemente delle sorprese. Altre invettive sono: quella di Brunetto Latini
contro i fiorentini, che ricopre di molteplici offese
(If XV, 55-78); quella contro i papi simoniaci (If
XIX, 90-118); quella contro Firenze (If XXVI, 1-6);
quella contro Pisa e contro Genova (If XXXIII, 79-
90 e 151-157).
5.1. L’invettiva di Pg VI, 76-151, è una delle più
intense ed appassionate, senz’altro la più lunga e la
più violenta della Divina commedia: davanti all’affettuoso abbraccio tra Sordello da Goito e Virgilio,
due conterranei che non si erano mai conosciuti, il
poeta si scaglia con parole durissime contro i prìncipi italiani costantemente in conflitto tra loro, contro
la Chiesa che invade l’ambito politico che spetta
all’Impero, contro l’imperatore che trascura l’Italia
per occuparsi unicamente della Germania, contro lo
stesso Dio che sembra essersi dimenticato dell’Italia,
infine contro Firenze che fa e disfà le leggi e che
manda in esilio e richiama i suoi cittadini.
5.2. Dante struttura il canto in quattro momenti, per
accentuare l’esplosione dell’invettiva finale: a) le
anime fanno calca intorno a lui per chiedergli suffragi; b) i due poeti riprendono il viaggio e discutono sul problema delle preghiere nell’Eneide; c) Virgilio chiede la strada a Sordello da Goito, che invece chiede di dove sono e lo abbraccia, quando scopre che è suo conterraneo; d) la scena affettuosa tra
Sordello e Virgilio provoca la violentissima invettiva, che occupa ben mezzo canto e che coinvolge la
terra (prìncipi italiani, Chiesa, Impero, Firenze) e il
cielo (lo stesso Dio, sospettato di essersi dimenticato
dell’Italia).
5.3. Il poeta fa iniziare l’invettiva proprio a metà
del canto (v. 76, il canto ha 151 versi) e dedica a
Firenze proprio un terzo dell’invettiva (25 versi su
75). Se si ritorna indietro e si controlla che cosa c’è
al verso 26, si scopre che il poeta inizia a parlare
con Virgilio del problema delle preghiere che
nell’Eneide risultano inefficaci. Insomma il canto è
così diviso: le anime chiedono preghiere (vv. 1-
25=25), il problema delle preghiere nell’Eneide e
l’incontro con Sordello (vv. 26-60 e 61-75=50),
l’invettiva ai prìncipi d’Italia, alla Chiesa, all’imperatore e a Dio (vv. 76-126= 51), l’invettiva a Firenze (vv. 127-151=25). Il canto perciò risulta diviso in modo equilibrato dalle simmetrie: 25+50-
51+25. L’ars dictaminis consigliava di dividerlo in
parti equilibrate, che favorivano l’effetto complessivo e l’impatto sull’animo del lettore o dell’ascoltatore.
5.4. I lettori della Divina commedia non si sono mai
chiesti chi pronuncia l’invettiva. La risposta è semplice: il cuore del protagonista che assiste all’abbraccio e la mente dello scrittore che dall’esterno
interferisce dentro il poema. Ma si può rimanere anche al protagonista, e nulla cambia. Ciò che deve
colpire è la reazione, apparentemente spropositata,
del poeta davanti all’abbraccio dei due conterranei,
che non si erano mai conosciuti e che soltanto per un
motivo eccezionale – il suo viaggio – si conoscono:
erano divisi da un abisso temporale di mille anni.
Ma il poeta e lo scrittore si sentono punti sul vivo da
tale manifestazione di affetto, di cui si sentono defraudati: se non ci fossero state beghe intestine, il
poeta sarebbe rimasto nella sua Firenze. Di qui la 
Divina commedia. Purgatorio, a cura di P. Genesini 33
reazione violentissima del poeta, dello scrittore e
dell’esule.
5.5. Il livello del coinvolgimento è dimostrato anche
dalle parole usate, parole intense e forti: l’Italia è
serva dei principi locali, non è più domina delle
province, ma è divenuta un bordello di malaffare.
Anche in altre occasioni particolarmente gravi egli
ha usato un linguaggio ugualmente forte: la Roma
papale da Giovanni l’evangelista – quindi un testimone autorevole – fu vista puttaneggiare con i sovrani (If XIX, 108); nella ricostruzione profetica
della storia della Chiesa la Chiesa e il re di Francia
sono indicati simbolicamente dalla puttana disciolta e dal gigante e feroce drudo che la bacia (Pg
XXXII, 148-153).
6. Dante parla dell’Italia anche in If XXVII, 36-54,
quando Guido da Montefeltro gli chiede notizie della Romagna; e in Pg VIII, 111-132, quando Corrado
Malaspina gli chiede notizie della val di Magra.
7. Dante dedica a Firenze If VI, 58-90, dove per
bocca di Ciacco descrive una situazione politica degenerata e cerca d’individuarne le cause; ma anche
altri passi importanti, come la discussione politica
con Farinata degli Uberti (If X, 40-51 e 73-93);
l’invettiva di Brunetto Latini (If XV, 55-78); e
l’apostrofe alla città ( If XXVI, 1-12).
8. Il Purgatorio è la cantica del ricordo, della giovinezza, della speranza, ma anche della poesia. Qui
Dante incontra il poeta Sordello, più avanti incontra
Bonagiunta Orbicciani (XXIV), della Scuola toscana, il quale riconosce di non aver capito la nuova
poesia, poi Guido Guinizelli (XXVI), l’iniziatore
del Dolce stil novo, quindi il trovatore provenzale
Arnaut Daniel (XXVI), di cui imita lo stile, infine il
poeta latino P. Papinio Stazio (XXI), che lascia il
purgatorio per andare in paradiso, con cui fa un pezzo del viaggio (XXI-XXXIII). In Pg XXIV, 51-54,
dà la definizione di Dolce stil novo. I poeti che sono
soltanto ricordati sono molto numerosi.
9. Nelle prime righe del canto il poeta tende una
trappola al lettore, che deve conoscere la storia di
Gano degli Scornigiani. Questi (o il fratello Farinata) è ucciso nel 1287 da Nino, soprannominato Brigata, nipote del conte Ugolino della Gherardesca. Il
lettore deve perciò andare con il pensiero a If
XXXIII, 1-75 e ricordare che si tratta dello stesso
Brigata. Il conte Ugolino racconta l’orribile morte a
cui sono stati condannati lui, i suoi due figli e i due
nipoti e implora pietà per la loro atroce fine. Dante,
di rincalzo, dice che doveva esser punito il conte
come traditore ma che dovevano essere risparmiati i
figli e i nipoti, che per la giovane età erano innocenti. E coglie immediatamente l’occasione per lanciare una durissima invettiva contro i pisani (vv. 79-
90). In realtà Brigata ha già raggiunto la maggiore
età e si è già macchiato le mani di sangue con un
omicidio. Così il lettore, se non l’aveva capito facendo i conti degli anni, dovrebbe capire ora che i
figli del conte Ugolino non possono essere né innocenti né bambini… La presenza di Gano tra le anime purganti si può dunque capire ed apprezzare soltanto collegando il personaggio a If XXXIII, a cui
rimanda. È soltanto un cenno, ma il lettore deve stare sempre in guardia. D’altra parte i canti collegati
sono molteplici: Bonconte da Montefeltro che si è
salvato (Pg V) rimanda al padre Guido che si è dannato (If XXVII); Sapìa da Siena (Pg XIII) rimanda a
Provenzan Salvani, che è suo nipote (Pg XI); Forese
Donati (Pg XXIV) rimanda alla sorella Piccarda,
che è in paradiso (Pd III). Il lettore sa anche qual è il
comportamento corretto da tenere: quello di Marzucco, padre di Gano, che perdona l’omicida e il
suo mandante, il conte Ugolino.
10. La speranza delle anime di salire al cielo richiama la speranza giovanile del poeta d’inserirsi
con successo nella classe politica di Firenze. Ma
dopo un promettente inizio arriva l’esilio, reso più
duro proprio dall’attaccamento alla città natale e
dalla speranza, mai sopita, di ritornare in patria. Invece nel 1313 arriva la condanna a morte per i figli,
ormai maggiorenni, se fossero caduti nelle mani dei
fiorentini. D’altra parte – che egli lo sapesse o meno, non importa – le cose non potevano andare diversamente: dopo la pubblicazione di un canto come
If XV, durissimo e velenoso verso i fiorentini, i ponti
erano ormai stati tagliati. Il costo del ritorno era la
sottomissione incondizionata e la censura incondizionata. Due cose che il poeta avrebbe sempre rifiutato. Qualche anno dopo egli coglie correttamente i
termini della questione, quando a Cacciaguida chiede se dovrà dire tutto ciò che ha visto (ma allora sarà a molti sgradito) o se dovrà tacere (ma allora perderà la fama presso i posteri). Il trisavolo giustamente gli dirà di riferire tutto ciò che ha visto, che per
molti sarà amaro ma che poi sarà di nutrimento
all’anima di chi ascolta, e che lo farà ricordare presso coloro che chiameranno questo tempo antico. E
Dante sceglie ciò che era costretto a scegliere, ciò
che in ogni caso avrebbe scelto. Ma si lamenta lo
stesso. Ingratitudine dei mortali!
La struttura del canto è semplice: 1) il poeta promette preghiere ad altre anime della schiera appena
incontrata; 2) procedendo il cammino, chiede a Virgilio perché nell’Eneide dice che le preghiere non
sono ascoltate da Dio; Virgilio risponde perché non
erano rivolte al vero Dio; 4) i due poeti chiedono la
strada a un’anima, Sordello da Goito, che abbraccia
Virgilio, quando scopre che è suo conterraneo; 5)
davanti a questa scena di affetto Dante esplode in
una violentissima invettiva che coinvolge i prìncipi
italiani, gli uomini di Chiesa, gli ultimi imperatori,
quasi lo stesso Dio, infine Firenze.
Divina commedia. Purgatorio, a cura di P. Genesini 34
Canto VIII
Era già l’ora che volge il disio
ai navicanti e ‘ntenerisce il core
lo dì c’han detto ai dolci amici addio;
1
e che lo novo peregrin d’amore
punge, se ode squilla di lontano
che paia il giorno pianger che si more;
4
quand’io incominciai a render vano
l’udire e a mirare una de l’alme
surta, che l’ascoltar chiedea con mano.
7
Ella giunse e levò ambo le palme,
ficcando li occhi verso l’oriente,
come dicesse a Dio: ‘D’altro non calme’.
10
‘Te lucis ante’ sì devotamente
le uscìo di bocca e con sì dolci note,
che fece me a me uscir di mente;
13
e l’altre poi dolcemente e devote
seguitar lei per tutto l’inno intero,
avendo li occhi a le superne rote.
16
Aguzza qui, lettor, ben li occhi al vero,
ché ‘l velo è ora ben tanto sottile,
certo che ‘l trapassar dentro è leggero.
19
Io vidi quello essercito gentile
tacito poscia riguardare in sùe
quasi aspettando, palido e umìle;
22
e vidi uscir de l’alto e scender giùe
due angeli con due spade affocate,
tronche e private de le punte sue.
25
Verdi come fogliette pur mo nate
erano in veste, che da verdi penne
percosse traean dietro e ventilate.
28
L’un poco sovra noi a star si venne,
e l’altro scese in l’opposita sponda,
sì che la gente in mezzo si contenne.
31
Ben discernea in lor la testa bionda;
ma ne la faccia l’occhio si smarria,
come virtù ch’a troppo si confonda.
34
“Ambo vegnon del grembo di Maria”,
disse Sordello, “a guardia de la valle,
per lo serpente che verrà vie via”.
37
Ond’io, che non sapeva per qual calle,
mi volsi intorno, e stretto m’accostai,
tutto gelato, a le fidate spalle.
40
E Sordello anco: “Or avvalliamo omai
tra le grandi ombre, e parleremo ad esse;
grazioso fia lor vedervi assai”.
43
Solo tre passi credo ch’i’ scendesse,
e fui di sotto, e vidi un che mirava
pur me, come conoscer mi volesse.
46
Temp’era già che l’aere s’annerava,
ma non sì che tra li occhi suoi e ‘ miei
non dichiarisse ciò che pria serrava.
49
Ver’ me si fece, e io ver’ lui mi fei:
giudice Nin gentil, quanto mi piacque
quando ti vidi non esser tra ‘ rei!
52
Nullo bel salutar tra noi si tacque;
poi dimandò: “Quant’è che tu venisti
a piè del monte per le lontane acque?”.
55
“Oh!”, diss’io lui, “per entro i luoghi tristi
venni stamane, e sono in prima vita,
ancor che l’altra, sì andando, acquisti”.
58
1. Era già l’ora che volge il desiderio ai naviganti
ed intenerisce il cuore nel giorno in cui han detto
addio agli amici più cari; 4. l’ora che punge d’amore per la propria terra il pellegrino novello, se di
lontano ode una campana, che sembri piangere il
giorno che muore, 7. quando incominciai a non ascoltare più Sordello e a guardare una delle anime
alzàtasi in piedi, che con la mano chiedeva di essere
ascoltata. 10. Ella congiunse e levò ambedue le mani in alto, fissando gli occhi verso l’oriente, come se
dicesse a Dio: «Non m’importa d’altro che di te».
13. «Prima che tramonti la luce, ti preghiamo», le
uscì di bocca così devotamente e con parole così
dolci, 16. che fece me uscir di mente a me. Poi le
altre anime con dolcezza e devozione la seguirono
per tutto l’inno, con gli occhi rivolti alle sfere più
alte del cielo. 19. O lettore, qui aguzza bene gli occhi al vero (=il significato allegorico), perché ora il
velo [delle parole] è tanto sottile, che è certamente
facile attraversarlo. 22. Io vidi quell’esercito gentile
guardare poi silenzioso in su, quasi stesse aspettando, tutto pallido e umile. 25. E vidi uscire dall’alto
e scendere giù due angeli con due spade di fuoco,
tronche e prive della loro punta. 28. Avevano le vesti di colore verde chiaro, come fogliette appena
spuntate. Le traevano dietro di loro, percuotendole
ed agitandole con le ali pure di colore verde. 31.
Uno si fermò un po’ più sopra di noi, l’altro discese
nella parte opposta della valle, così che la gente
venne a trovarsi nel mezzo. 34. Io distinguevo bene
la loro testa bionda, ma, guardando il viso, il mio
occhio si smarriva, come succede a una nostra facoltà che si confonde davanti a ciò che supera le sue
capacità. 37. «Ambedue vengono dal grembo di
Maria (=dall’empìreo)» disse Sordello, «per mettersi a guardia della valle, a causa del serpente che verrà tra poco.» 40. Perciò io, che non sapevo da che
parte venisse, mi volsi intorno e mi accostai più
strettamente alle fidate spalle di Virgilio, tutto raggelato [dalla paura]. 43. Sordello disse ancora:
«Ormai scendiamo giù nella valle tra le ombre di
grandi personaggi e parleremo ad esse: per loro sarà
molto gradito vedervi». 46. Credo di aver disceso
solamente tre passi e fui di sotto (=nella valletta).
Vidi un’anima che guardava soltanto me, come se
mi volesse riconoscere. 49. Era ormai il momento in
cui l’aria si anneriva, ma non al punto da non lasciar
scorgere, agli occhi suoi ed ai miei, ciò che prima
nascondeva per la lontananza. 52. Si fece verso di
me ed io mi feci verso di lei: o gentile giudice Nino
Visconti, quanto fui contento nel vedere che non eri
tra i malvagi! 55. Non tacemmo nessuna forma di
saluto tra di noi, poi egli domandò: «Da quanto
tempo venisti al piè del monte (=il purgatorio), percorrendo le acque lontane (=dalla foce del Tevere
alla spiaggia del purgatorio)?». 58. «Oh» gli dissi,
«stamani io venni dentro i luoghi tristi (= l’inferno)
e sono ancora nella mia prima vita, anche se sto acquistando l’altra, compiendo questo viaggio.» 
Divina commedia. Purgatorio, a cura di P. Genesini 35
E come fu la mia risposta udita,
Sordello ed elli in dietro si raccolse
come gente di sùbito smarrita.
61
L’uno a Virgilio e l’altro a un si volse
che sedea lì, gridando:“Sù, Currado!
vieni a veder che Dio per grazia volse”.
64
Poi, vòlto a me: “Per quel singular grado
che tu dei a colui che sì nasconde
lo suo primo perché, che non lì è guado,
67
quando sarai di là da le larghe onde,
dì a Giovanna mia che per me chiami
là dove a li ‘nnocenti si risponde.
70
Non credo che la sua madre più m’ami,
poscia che trasmutò le bianche bende,
le quai convien che, misera!, ancor brami.
73
Per lei assai di lieve si comprende
quanto in femmina foco d’amor dura,
se l’occhio o ‘l tatto spesso non l’accende.
76
Non le farà sì bella sepultura
la vipera che Melanesi accampa,
com’avria fatto il gallo di Gallura”.
79
Così dicea, segnato de la stampa,
nel suo aspetto, di quel dritto zelo
che misuratamente in core avvampa.
82
Li occhi miei ghiotti andavan pur al cielo,
pur là dove le stelle son più tarde,
sì come rota più presso a lo stelo.
85
E ‘l duca mio: “Figliuol, che là sù
guarde?”.
E io a lui: “A quelle tre facelle
di che ‘l polo di qua tutto quanto arde”.
88
Ond’elli a me: “Le quattro chiare stelle
che vedevi staman, son di là basse,
e queste son salite ov’eran quelle”.
91
Com’ei parlava, e Sordello a sé il trasse
dicendo:“Vedi là ‘l nostro avversaro”;
e drizzò il dito perché ‘n là guardasse.
94
Da quella parte onde non ha riparo
la picciola vallea, era una biscia,
forse qual diede ad Eva il cibo amaro.
97
Tra l’erba e ‘ fior venìa la mala striscia,
volgendo ad ora ad or la testa, e ‘l dosso
leccando come bestia che si liscia.
 100
Io non vidi, e però dicer non posso,
come mosser li astor celestiali;
ma vidi bene e l’uno e l’altro mosso.
 103
Sentendo fender l’aere a le verdi ali,
fuggì ‘l serpente, e li angeli dier volta,
suso a le poste rivolando iguali.
 106
L’ombra che s’era al giudice raccolta
quando chiamò, per tutto quello assalto
punto non fu da me guardare sciolta.
 109
“Se la lucerna che ti mena in alto
truovi nel tuo arbitrio tanta cera
quant’è mestiere infino al sommo smalto”,
 112
cominciò ella, “se novella vera
di Val di Magra o di parte vicina
sai, dillo a me, che già grande là era.
 115
Fui chiamato Currado Malaspina;
non son l’antico, ma di lui discesi;
a’ miei portai l’amor che qui raffina”.
 118
61. Non appena udirono la mia risposta, Sordello e
Nino si ritirarono un po’ indietro, come gente improvvisamente confusa. 64. Il primo si volse a Virgilio, l’altro si volse ad un’anima che sedeva lì vicino,
gridando: «Su, o Corrado Malaspina, vieni a vedere
ciò che Dio volle concedere a costui per grazia speciale». 67. Poi, rivolto a me, continuò: «Per quella
singolare gratitudine che tu devi a colui (=Dio), il
quale così nasconde i primi motivi del suo operare
che non vi è modo di scoprirli, 70. quando sarai di
là dalle grandi onde (=sulla terra), di’ a mia figlia
Giovanna che invochi là (=il cielo) dove si esaudiscono le preghiere degli innocenti. 73. Non credo
che sua madre mi ami ancora, dopo che mutò le
bianche bende (=si risposò) che essa, infelice!, deve
ora desiderare. 76. Attraverso di lei (=dal suo esempio) molto facilmente si comprende quanto il fuoco
dell’amore dura [poco] in una donna, se l’occhio o il
tatto non lo ravvivano spesso. 79. Non le farà una
così bella sepoltura la vipera che il milanese (=i Visconti di Milano) accampa sullo stemma familiare,
come avrebbe fatto il gallo di Gallura (=il gallo che
i Visconti di Pisa hanno sullo stemma)». 82. Così
diceva, mostrando in viso quel giusto risentimento
che con misura avvampa in cuore. 85. I miei occhi,
avidi, andavano al cielo, proprio là dove le stelle
sono più lente, come succede nella ruota ai punti più
vicini all’asse. 88. E la mia guida: «O figlio, che
cosa guardi lassù?». Ed io a lui: «A quelle tre fiammelle (=fede, speranza, carità), delle quali tutto il
polo antartico arde». 91. Perciò egli a me: «Le quattro stelle splendenti (=prudenza, giustizia, fortezza,
temperanza), che tu vedevi stamani, sono ormai scese sotto l’orizzonte e queste sono salite al loro posto». 94. Mentre parlava, Sordello lo trasse a sé, dicendo: «Vedi là il nostro avversario» e drizzò il dito, affinché io guardassi là. 97. In quella parte, dove
la piccola valle non ha riparo, era una biscia, forse
quella che diede ad Eva il frutto vietato. 100. Tra le
erbe ed i fiori veniva la striscia malvagia, volgendo
di tanto in tanto la testa e leccando il dorso, come
una bestia che si liscia. 103. Io non vidi, perciò non
posso dire, come si mossero gli àstori (=gli angeli)
celesti, ma vidi bene che l’uno e l’altro si erano
mossi. 106. Sentendo le verdi ali fender l’aria, il
serpente fuggì e gli angeli si volsero indietro, tornando con volo uguale in alto ai loro posti di guardia. 109. L’ombra, che si era avvicinata al giudice
quando questi l’aveva chiamata, per tutta la durata
dell’attacco non smise mai di guardarmi. 112. «Possa la lucerna che ti porta in alto (=la luce divina,
cioè la grazia) trovare nella tua volontà tanta cera
quanta ne serve per arrivare al paradiso terrestre!»
115. cominciò quella, «se sai notizie certe della valle di Magra o dei luoghi vicini, dillo a me, che un
tempo ero grande là. 118. Fui chiamato Corrado
Malaspina. Non sono Corrado il vecchio, ma discendo da lui: ai miei parenti portai quell’amore che
qui si purifica.» 
Divina commedia. Purgatorio, a cura di P. Genesini 36
“Oh!”, diss’io lui, “per li vostri paesi
già mai non fui; ma dove si dimora
per tutta Europa ch’ei non sien palesi?
121
La fama che la vostra casa onora,
grida i segnori e grida la contrada,
sì che ne sa chi non vi fu ancora;
124
e io vi giuro, s’io di sopra vada,
che vostra gente onrata non si sfregia
del pregio de la borsa e de la spada.
127
Uso e natura sì la privilegia,
che, perché il capo reo il mondo torca,
sola va dritta e ‘l mal cammin dispregia”.
130
Ed elli: “Or va; che ‘l sol non si ricorca
sette volte nel letto che ‘l Montone
con tutti e quattro i piè cuopre e inforca,
133
che cotesta cortese oppinione
ti fia chiavata in mezzo de la testa
con maggior chiovi che d’altrui sermone,
136
se corso di giudicio non s’arresta”. 139
121. «Oh!» io gli dissi, «non percorsi mai i vostri
paesi, ma dov’è luogo per tutta l’Europa, in cui non
siano famosi? 124. La fama, che onora la vostra casa, celebra ad alta voce i signori e celebra la contrada, tanto che vi conosce anche colui che non è ancora stato nei vostri feudi. 127. Ed io vi giuro, com’è
vero che potrò salire più sopra (=nel paradiso terrestre), che la vostra gente onorata continua a fregiarsi
delle antiche lodi di liberalità e di prodezza. 130.
La consuetudine e l’inclinazione naturale la privilegiano a tal punto, che, quantunque il capo malvagio
(=Roma, sede del papato) faccia deviare il mondo,
va da sola per la dritta via e disprezza la strada del
male.» 133. Ed egli a me: «Ora va’. Il sole non si
coricherà sette volte nel letto che l’Ariete copre e
cavalca con tutti e quattro gli zoccoli (=tra sette anni), 136. e questa cortese opinione ti sarà inchiodata
in mezzo alla testa con chiodi che valgono più delle
altrui parole (=ti sarà confermata dall’esperienza diretta), 139. se il corso del giudizio divino non si arresta».
I personaggi
Nino (o Ugolino) Visconti (1265ca.-1296) appartiene a una nobile famiglia pisana. Dal padre Giovanni riceve in eredità il giudicato di Gallura, in
Sardegna (da qui il titolo di giudice). La madre è
una delle figlie del conte Ugolino della Gherardesca. Vive in esilio con la parte guelfa fino al 1276,
quando ritorna in patria. Nel 1285 assume con il
nonno Ugolino la signoria di Pisa, divenendo podestà e capitano del popolo. Ben presto però tra i due
sorgono contrasti, che sono abilmente sfruttati
dall’arcivescovo Ruggieri degli Ubaldini, che porta
entrambi alla rovina. Il conte Ugolino viene imprigionato e fatto morire di fame con i figli (If XXXIII,
13-75). Nino si unisce ai fuoriusciti pisani nella
guerra contro Pisa. Nel 1293 diventa capo della taglia guelfa di Toscana. Nello stesso anno viene firmata la pace, ma egli evita di tornare in patria. Ripara prima a Genova, poi nei suoi possedimenti in
Sardegna. Si fa seppellire non a Pisa, ma a Lucca.
Corrado II Malaspina (?-1294) discende da Corrado I il Vecchio, capostipite della famiglia Malaspina, signori di Lunigiana. È marchese di Villafranca. Con i fratelli ha possedimenti in Lunigiana e
in Sardegna, che alla sua morte vengono divisi tra
gli eredi. Non si sa altro di lui.
Commento
1. Il canto inizia con quello che è forse il paesaggio
e il passo più struggente della Divina commedia:
«Era già l’ora che volge il disio…» (vv. 1-6). Dante,
che ha ormai passato quasi 15 anni in esilio, sente
con particolare intensità la lontananza dalla sua città
natale, e riesce a tradurre la nostalgia in versi assai
coinvolgenti anche per il lettore.
1.1. La costruzione sintattica è la seguente: «Era già
l’ora {che volge il desiderio ai naviganti e intenerisce il cuore} nel giorno in cui han detto addio agli
amici più cari; 4. [era l’ora] che punge d’amore...».
Il sentimento di nostalgia è espresso in modo più intenso dall’anafora: «Era già l’ora {che...} nel giorno in cui...; [era l’ora] {che...}». Le due proposizioni principali reggono due proposizioni subordinate
relative, tanto da costituire una struttura simmetrica.
2. Il giudice Nino Visconti è amico d’infanzia di
Dante. Qui si lamenta – ma, a dire del poeta, in
giusta misura – perché la moglie lo ha dimenticato e
si è risposata. Dante gli mette in bocca parole velenose nei confronti delle donne: il loro amore diminuisce rapidamente, se non è ravvivato dagli occhi e
dal tatto... Nel poema un altro marito si lamenta
della moglie (ed anche dei parenti): Bonconte da
Montefeltro, che però la trascurava per la guerra (Pg
V, 88-90). D’altra parte il comportamento dei mariti
verso le consorti era spesso criticabile: Gianciotto
Malatesta uccide con un colpo di stocco moglie e
fratello, cioè Francesca da Polenta e Paolo, che erano divenuti amanti (ma egli la trascurava per la caccia al falcone e per i tornei) (If V, 107). Nello de’
Pannocchieschi uccide la moglie Pia de’ Tolomei,
per liberarsi della donna, che forse lo soffocava con
il suo amore eccessivo (Pg V, 130-136). I consueti
drammi di vita quotidiana, che si incontrano in tutti
i tempi e in tutte le società e che coinvolgono spesso
in prima persona anche il lettore...
3. Il poeta vede in cielo tre stelle, che sono il simbolo delle tre virtù teologali (fede, speranza, carità).
Le quattro stelle viste la mattina in cui era giunto
sulla spiaggia del purgatorio (prudenza, giustizia,
fortezza, temperanza) erano ormai scomparse all’orizzonte. Il Medio Evo trovava costantemente nella
natura, nel cielo sotto la luna come nel cielo sopra la
luna, il segno della divinità. Niente di straordinario:
oggi gli scienziati trovano la forza di gravita in tutto
l’universo. E conoscono l’universo indirettamente,
soltanto attraverso le immagini dei telescopi...
4. I due poeti hanno trovato riparo per la notte in
una piccola valle. All’entrata e all’uscita si sono posti due angeli, per difendere le anime dal serpente
tentatore, che fa la sua comparsa e che viene messo
in fuga. Ormai il serpente non può più tentare le anime, la tentazione è perciò rituale e ricorda e raffi-
Divina commedia. Purgatorio, a cura di P. Genesini 37
gura le tentazioni che le anime subirono sulla terra e
alle quali non seppero resistere. L’intervento degli
angeli mostra che soltanto con la grazia l’uomo può
resistere e vincere le tentazioni al male.
4.1. Il linguaggio usato è onomatopeico: dà l’idea
concreta del serpente che striscia in modo pericoloso
e viscido in mezzo all’erba e che soltanto dall’alto
può essere prima scorto e poi fermato (vv. 97-102).
5. Corrado Malaspina diventa per Dante il simbolo
di un mondo perduto, dove esistevano liberalità e
prodezza. In Pd XV, 97-129, anzi colloca questo
mondo ancora più indietro nel tempo: due secoli
prima, al tempo del suo trisavolo Cacciaguida,
quando Firenze viveva in pace, era sobria e pudìca,
non conosceva la ricchezza né la corruzione politica
e morale. È molto probabile che anche il trisavolo
invidiasse il tempo passato, quello del suo trisavolo,
che viveva al tempo di Carlo Magno... Dante vede
negativamente i cambiamenti. In ciò era stato preceduto da Tommaso d’Aquino, il quale nel De regimine principum (1263) riteneva che la società dovesse essere stabile e che i cambiamenti dovessero
essere il più possibile evitati. Erano giustificati soltanto se la perfezionavano e la riassestavano. In ogni
caso dovevano essere gestiti dall’alto. È chiaro però
che le forze emergenti li vedevano in modo completamente diverso, cioè come il modo in cui esse potevano affermarsi contro le forze tradizionali, normalmente rappresentate dal feudatario e dal vescovo, le quali per difendere i loro interessi erano attaccate ai valori del passato e della stabilità sociale. Insomma è questione di punti di vista.
5.1. Corrado anticipa a Dante che tra sette anni farà
esperienza diretta della liberalità e della prodezza
della famiglia Malaspina. Ma non va oltre. Non precisa che il poeta sarà esiliato. È sufficiente un cenno, come in precedenza. Soltanto il trisavolo Cacciaguida può avere il compito di indicare quale sarà
il futuro del poeta: l’esilio e la missione che lo stesso Dio gli ha attribuito (Pd XVII, 106-142).
6. Dante non perde l’occasione di esser velenoso
verso il papa Bonifacio VIII, suo mortale nemico,
che cita in modo indiretto con una perifrasi: «La
consuetudine e l’inclinazione naturale [della famiglia Malaspina] la privilegiano a tal punto, che,
quantunque il capo malvagio (=Roma, ora caput
mundi, perché sede del papato) faccia deviare il
mondo, va da sola per la dritta via e disprezza la
strada del male» (vv. 130-132). Il papa in carica è
appunto Bonifacio VIII (1294-1303). Con uno stratagemma era riuscito a metterlo all’inferno tra i papi
simoniaci prima della morte (If XIX, 52-57).
7. Il poeta aveva cantato da giovane, quand’era stilnovista, la gentilezza d’animo, che contrapponeva
alla nobiltà di sangue tradizionale. Ma a 25 anni di
distanza tende a identificare le doti di liberalità e di
prodezza con la classe nobiliare tradizionale, cioè
con la nobiltà di sangue, della quale egli era un esponente decaduto (deve iscriversi a un’arte in séguito agli Ordinamenti di giustizia antinobiliari di
Giano della Bella del 1294). I casi e le disgrazie
della vita non lo proiettano verso le classi emergenti,
ma verso le classi tradizionali nelle quali egli e la
sua famiglia hanno le radici. Ciò emerge in modo
particolare quando incontra il trisavolo Cacciaguida,
che egli colloca in una Firenze in pace, sobria e pudìca, insomma in una città ideale che proprio perciò
non è mai esistita (Pd XV, 97-136).
8. Corrado Malaspina chiede notizie dei luoghi in
cui è vissuto. Le anime sono molto legate alla terra,
e desiderano informazioni sui luoghi dove sono vissute o desiderano essere ricordate nel mondo dei vivi, per poter vivere ancora nella memoria di chi è di
là sulla terra. La stessa curiosità si trova nelle anime
che sono finite nell’inferno. Guido da Montefeltro,
capitano di ventura, desidera notizie della sua Romagna (If XXVII, 25-30). Le anime del paradiso invece non hanno bisogno di chiedere notizie al poeta:
vedono tutto in Dio. Dante ha fornito in If X, 94-
108 la spiegazione per cui le anime chiedono notizie
e non vi ritorna più sopra. Conta sulla memoria e
sulla curiosità del lettore. Farinata degli Uberti aveva spiegato che le anime conoscono il futuro ma non
il presente: le notizie sul presente vengono portate
dai dannati che via via finiscono all’inferno. Insomma soltanto la presenza divina e la grazia proveniente dal cielo permettono all’uomo di vedere chiaramente.
9. Il canto ha una struttura complessa, costruita su
una simmetria molto semplice: gli angeli scendono a
proteggere le anime dal serpente che viene a tentarle; il poeta incontra un’anima (Nino Visconti); appare il serpente, che viene sùbito cacciato; il poeta incontra un’altra anima (Corrado Malaspina). I personaggi che il poeta muove sono ben otto: egli stesso,
Virgilio, Sordello, Nino Visconti, Currado Malaspina, quindi i due angeli ed il serpente. Soltanto If
XXX o Pg XXXIII sono canti così frequentati.
10. In questo canto la ritualità religiosa, che caratterizza tutta la seconda cantica, acquista uno spazio
particolarmente importante: ogni sera gli angeli vengono e si mettono all’entrata e all’uscita della valletta, per difendere le anime dalla tentazione del demonio. Ogni sera il demonio, sotto forma di serpente, viene a tentare le anime. Ed ogni sera viene
respinto dai due angeli. Questa tentazione simbolica
– le anime ormai non possono più essere tentate –
ripete e fa riferimento alle tentazioni che le anime
avevano provato in vita e alle quali non avevano saputo resistere.
10.1. Il primo esempio di ritualità si trova in Pg I,
94-105, quando Catone invita Virgilio a pulire le
guance di Dante dalla fuliggine infernale e a cingergli i fianchi con un giunco, simbolo dell’umiltà e
della perseveranza. In Pg II, 28-29, Virgilio invita
Dante a piegare le ginocchia e a congiungere le mani, perché sta giungendo l’angelo nocchiero del purgatorio. In séguito ad ogni cornice un angelo toglie
una P, iniziale di peccato, dalla fronte del poeta.
Alla fine del Purgatorio c’è un altro rito di purificazione, che si riallaccia organicamente a quello di
Pg I, 95-105: la doppia immersione nel fiume Lete,
che fa dimenticare i peccati commessi (Pg XXXI,
91-105) e nel fiume Eunoè, che fa ricordare le buone azioni compiute (Pg XXXIII, 124-135). 
Divina commedia. Purgatorio, a cura di P. Genesini 38
10.2. Tutte le religioni (ma anche tutte le civiltà)
hanno istituito queste ripetizioni simboliche, che ricordano un grande avvenimento della loro storia o
dei loro dogmi. Ad esempio la messa è la ripetizione
ad infinitum del sacrificio di Gesù Cristo per gli uomini. Ma anche le feste di Natale, Pasqua, Pentecoste, Corpus Domini, Assunzione della Madonna in
cielo in anima e corpo s’inseriscono nella stessa prospettiva. E ugualmente le preghiere. La Chiesa cattolica raggiunge nel Seicento con l’arte barocca l’estensione più vasta delle sue cerimonie religiose. Gli
Stati laici dal Quattrocento in poi copiano da essa.
11. La tentazione rituale rimanda alla prima tentazione: quella di Eva e di Adamo nel paradiso terrestre ad opera del serpente, sotto il cui aspetto si celava il demonio. Le anime sono tentate come i progenitori e come essi cedono alla tentazione. Il peccato originale ha indebolito per sempre la volontà e
la resistenza al male degli uomini.
La struttura del canto è semplice: 1) è sera, i due
poeti scendono in una valletta per passare la notte;
2) due angeli si mettono a guardia della valle; 3)
Dante incontra l’amico Nino Visconti, che si lamenta perché la moglie si è risposata; 4) come ogni sera,
compare il serpente che viene a tentare le anime; gli
angeli lo cacciano via; 5) un’altra anima, Corrado
Malaspina, chiede notizie della valle di Magra; 6)
Dante si complimenta per gli ideali di liberalità che
la famiglia Malaspina non ha mai dimenticato; 7)
Corrado gli risponde che entro sette anni avrà una
conferma diretta di questa sua opinione. 
Divina commedia. Purgatorio, a cura di P. Genesini 39
Canto XI
“O Padre nostro, che ne’ cieli stai,
non circunscritto, ma per più amore
ch’ai primi effetti di là sù tu hai,
1
laudato sia ‘l tuo nome e ‘l tuo valore
da ogni creatura, com’è degno
di render grazie al tuo dolce vapore.
4
Vegna ver’ noi la pace del tuo regno,
ché noi ad essa non potem da noi,
s’ella non vien, con tutto nostro ingegno.
7
Come del suo voler li angeli tuoi
fan sacrificio a te, cantando osanna,
così facciano li uomini de’ suoi.
10
Dà oggi a noi la cotidiana manna,
sanza la qual per questo aspro diserto
a retro va chi più di gir s’affanna.
13
E come noi lo mal ch’avem sofferto
perdoniamo a ciascuno, e tu perdona
benigno, e non guardar lo nostro merto.
16
Nostra virtù che di legger s’adona,
non spermentar con l’antico avversaro,
ma libera da lui che sì la sprona.
19
Quest’ultima preghiera, segnor caro,
già non si fa per noi, ché non bisogna,
ma per color che dietro a noi restaro”.
22
Così a sé e noi buona ramogna
quell’ombre orando, andavan sotto ‘l pondo,
simile a quel che tal volta si sogna,
25
disparmente angosciate tutte a tondo
e lasse su per la prima cornice,
purgando la caligine del mondo.
28
Se di là sempre ben per noi si dice,
di qua che dire e far per lor si puote
da quei ch’hanno al voler buona radice?
31
Ben si de’ loro atar lavar le note
che portar quinci, sì che, mondi e lievi,
possano uscire a le stellate ruote.
34
“Deh, se giustizia e pietà vi disgrievi
tosto, sì che possiate muover l’ala,
che secondo il disio vostro vi lievi,
37
mostrate da qual mano inver’ la scala
si va più corto; e se c’è più d’un varco,
quel ne ‘nsegnate che men erto cala;
40
ché questi che vien meco, per lo ‘ncarco
de la carne d’Adamo onde si veste,
al montar sù, contra sua voglia, è parco”.
43
Le lor parole, che rendero a queste
che dette avea colui cu’ io seguiva,
non fur da cui venisser manifeste;
46
ma fu detto: “A man destra per la riva
con noi venite, e troverete il passo
possibile a salir persona viva.
49
E s’io non fossi impedito dal sasso
che la cervice mia superba doma,
onde portar convienmi il viso basso,
52
cotesti, ch’ancor vive e non si noma,
guardere’ io, per veder s’i’ ‘l conosco,
e per farlo pietoso a questa soma.
55
Io fui latino e nato d’un gran Tosco:
Guiglielmo Aldobrandesco fu mio padre;
non so se ‘l nome suo già mai fu vosco.
58
1. «O Padre nostro, che stai nei cieli, non limitato
da essi, ma per l’amor più grande, che tu hai verso
le prime creature di lassù (=i cieli e gli angeli), 4.
sia lodato il tuo nome (=Padre) e il tuo valore
(=Figlio) da tutte le creature, com’è giusto che sia
onorata la tua dolce potenza (=Spirito Santo). 7.
Venga a noi la pace del tuo regno, perché noi da noi
non possiamo giungere ad essa con le nostre sole
forze, se essa non ci viene data. 10. Come gli angeli
sacrificano la loro volontà a te, cantando “Osanna!”, così gli uomini sacrifichino la loro. 13. Da’
oggi a noi la manna (=il pane) quotidiana, senza la
quale per questo aspro deserto torna indietro chi più
si affanna ad avanzare. 16. E, come noi perdoniamo
ad ognuno il male che abbiamo sofferto, così tu perdònaci benignamente e non guardare i nostri meriti.
19. Non mettere alla prova con l’antico avversario
la nostra virtù, che facilmente si abbatte, ma lìberala
da lui, che tanto la sprona al male. 22. O Signore
caro, non facciamo per noi quest’ultima richiesta,
ma per coloro che restarono sulla terra dopo di noi.»
25. Così quelle anime, augurando a sé e a noi buon
viaggio, andavano sotto il peso, simile a quello che
talvolta si sogna. 28. Diversamente angosciate dalla
pena, giravano tutte a tondo ed affrante su per la
prima cornice, per purificare la caligine del mondo
(=il peccato). 31. Se di là (=in purgatorio) le anime
pregano sempre per noi, di qua (=sulla terra) quali
preghiere e quali opere possono fare in loro suffragio
coloro che hanno una buona radice per la loro volontà (=pregano in grazia di Dio)? 34. Ben le dobbiamo
aiutare a lavar le macchie che le portarono qui, così
che, monde e leggere, possano salire ai cieli pieni di
stelle. 37. «Deh, possa la giustizia [di Dio] e la pietà
[degli uomini] alleggerirvi presto, così che possiate
muover le ali, che vi solleveranno al cielo secondo i
vostri desideri!, 40. mostrateci da che parte si va più
presto verso la scala [che porta alla seconda cornice]. E, se c’è più di un passaggio, insegnàteci quello
che scende a noi meno ripido, 43. perché costui, che
viene con me, per il peso della carne di Adamo, di
cui si veste, è più lento a salire, non ostante la buona
volontà.» 46. Le parole, che risposero a queste che
aveva detto colui che io seguivo (=Virgilio), non fu
chiaro da chi provenissero, 49. ma furono: «Venite
con noi a destra lungo la parete, e troverete il passaggio per il quale può andare una persona viva. 52.
E, se io non fossi impedito dal sasso che doma il mio
capo superbo, per il quale devo tenere la faccia rivolta in basso, 55. costui, che ancora vive e che non
dice il suo nome, io guarderei, per vedere se lo conosco e per impietosirlo con la vista del peso [che
porto]. 58. Io fui italiano. Nacqui da una grande famiglia toscana: mio padre fu Guglielmo Aldobrandeschi. Non so se il suo nome vi fu mai noto. 
Divina commedia. Purgatorio, a cura di P. Genesini 40
L’antico sangue e l’opere leggiadre
d’i miei maggior mi fer sì arrogante,
che, non pensando a la comune madre,
61
ogn’uomo ebbi in despetto tanto avante,
ch’io ne mori’, come i Sanesi sanno
e sallo in Campagnatico ogne fante.
64
Io sono Omberto; e non pur a me danno
superbia fa, ché tutti miei consorti
ha ella tratti seco nel malanno.
67
E qui convien ch’io questo peso porti
per lei, tanto che a Dio si sodisfaccia,
poi ch’io nol fe’ tra ‘ vivi, qui tra ‘ morti”.
70
Ascoltando chinai in giù la faccia;
e un di lor, non questi che parlava,
si torse sotto il peso che li ‘mpaccia,
73
e videmi e conobbemi e chiamava,
tenendo li occhi con fatica fisi
a me che tutto chin con loro andava.
76
“Oh!”, diss’io lui, “non se’ tu Oderisi,
l’onor d’Agobbio e l’onor di quell’arte
ch’alluminar chiamata è in Parisi?”.
79
“Frate”, diss’elli, “più ridon le carte
che pennelleggia Franco Bolognese;
l’onore è tutto or suo, e mio in parte.
82
Ben non sare’ io stato sì cortese
mentre ch’io vissi, per lo gran disio
de l’eccellenza ove mio core intese.
85
Di tal superbia qui si paga il fio;
e ancor non sarei qui, se non fosse
che, possendo peccar, mi volsi a Dio.
88
Oh vana gloria de l’umane posse!
com’poco verde in su la cima dura,
se non è giunta da l’etati grosse!
91
Credette Cimabue ne la pittura
tener lo campo, e ora ha Giotto il grido,
sì che la fama di colui è scura:
94
così ha tolto l’uno a l’altro Guido
la gloria de la lingua; e forse è nato
chi l’uno e l’altro caccerà del nido.
97
Non è il mondan romore altro ch’un fiato
di vento, ch’or vien quinci e or vien quindi,
e muta nome perché muta lato.
100
Che voce avrai tu più, se vecchia scindi
da te la carne, che se fossi morto
anzi che tu lasciassi il ‘pappo’ e ‘l ‘dindi’,
103
pria che passin mill’anni? ch’è più corto
spazio a l’etterno, ch’un muover di ciglia
al cerchio che più tardi in cielo è torto.
106
Colui che del cammin sì poco piglia
dinanzi a me, Toscana sonò tutta;
e ora a pena in Siena sen pispiglia,
109
ond’era sire quando fu distrutta
la rabbia fiorentina, che superba
fu a quel tempo sì com’ora è putta.
112
La vostra nominanza è color d’erba,
che viene e va, e quei la discolora
per cui ella esce de la terra acerba”.
115
E io a lui: “Tuo vero dir m’incora
bona umiltà, e gran tumor m’appiani;
ma chi è quei di cui tu parlavi ora?”.
118
61. L’antico sangue e le belle opere dei miei antenati mi fecero così arrogante che, non pensando
all’origine comune [dalla terra], 64. disprezzai ogni
uomo tanto smisuratamente, che ne morii, come sanno i senesi e come sa ogni fanciullo di Campagnatico. 67. Io sono Umberto Aldobrandeschi. La superbia non fa danno soltanto a me, perché essa ha trascinato con sé nel malanno tutti i miei parenti. 70. E
qui io devo portare questo peso per causa sua, finché
sarà resa soddisfazione a Dio qui tra i morti, poiché
non gliela resi [mentre ero] tra i vivi.» 73. Ascoltando [le sue parole], chinai in giù la faccia. Uno di
loro, non costui che parlava, si girò a stento sotto il
peso che impacciava i loro movimenti, 76. mi vide,
mi riconobbe e mi chiamava, tenendo faticosamente
gli occhi fissati su di me, che andavo tutto chino tra
loro. 79. «Oh!» io gli dissi, «non sei tu Oderisi,
l’onore di Gubbio e l’onore di quell’arte che a Parigi è chiamata enluminar?» 82. «O fratello» egli disse, «sorridono di più (=sono più vivaci e più belle)
le pergamene che Franco Bolognese dipinge con il
pennello. Ora l’onore è tutto suo e soltanto in parte
mio. 85. Io non sarei stato così generoso, mentre vissi, a causa del mio gran desiderio di eccellere
nell’arte in cui posi tutto il mio cuore. 88. Qui si paga la pena di tale superbia. E non sarei neanche qui
(=nel purgatorio), se non fosse che, pur potendo peccare (=ancora molto lontano dalla morte), mi volsi a
Dio. 91. O vana gloria delle capacità umane! Quanto poco essa resta verde sulla cima di un ramo, se
non è seguìta da tempi rozzi! 94. Cimabue credette
di primeggiare su tutti nella pittura, ed ora Giotto è
più celebre, così che la sua fama si è oscurata. 97.
Allo stesso modo Guido Cavalcanti ha tolto a Guido
Guinizelli la gloria di poeta in volgare, e forse è nato chi caccerà l’uno e l’altro dal nido. 100. La gloria mondana non è altro che un soffio di vento, che
ora spira di qui, ora di lì, e che muta nome perché
muta provenienza. 103. Quale fama tu avrai più
grande, se ti separi dal corpo in tarda età oppure se
tu fossi morto dicendo ancora “pappo” [al pane] e
“dindi” [al denaro] (=da bambino), 106. prima che
passino mille anni? Ed essi, rispetto all’eternità, sono più brevi di un battito di ciglia rispetto al cerchio
delle stelle fisse, che in cielo gira più lentamente
degli altri. 109. Tutta la Toscana risuonò [del nome]
di colui che cammina lentamente davanti a me. 112.
Ora [esso] si bisbiglia appena in Siena, dove era signore, quando fu distrutta la rabbia (=l’arroganza)
fiorentina (=battaglia di Montaperti, 1260), che a
quel tempo fu superba, come ora è abietta. 115. La
vostra fama ha il colore dell’erba, che viene e che
va; e la discolora proprio il sole, che l’aveva fatta
uscire tenera dalla terra.» 118. Ed io a lui: «Le tue
parole veritiere m’infondono nel cuore l’umiltà del
bene e mi sgonfiano il tumore [della superbia]. Ma
chi è quello di cui mi parlavi ora?». 
Divina commedia. Purgatorio, a cura di P. Genesini 41
“Quelli è”, rispuose, “Provenzan
Salvani;
ed è qui perché fu presuntuoso
a recar Siena tutta a le sue mani.
121
Ito è così e va, sanza riposo,
poi che morì; cotal moneta rende
a sodisfar chi è di là troppo oso”.
124
E io: “Se quello spirito ch’attende,
pria che si penta, l’orlo de la vita,
qua giù dimora e qua sù non ascende,
127
se buona orazion lui non aita,
prima che passi tempo quanto visse,
come fu la venuta lui largita?”.
130
“Quando vivea più glorioso”, disse,
“liberamente nel Campo di Siena,
ogne vergogna diposta, s’affisse;
133
e lì, per trar l’amico suo di pena
ch’e’ sostenea ne la prigion di Carlo,
si condusse a tremar per ogne vena.
136
Più non dirò, e scuro so che parlo;
ma poco tempo andrà, che ‘ tuoi vicini
faranno sì che tu potrai chiosarlo.
139
Quest’opera li tolse quei confini”. 142
121. «Egli è Provenzan Salvani» rispose, «ed è qui,
perché ebbe la presunzione di voler ridurre tutta
Siena in suo potere. 124. Va così e continua ad andare senza riposo, dopo che morì. Deve rendere questa moneta (=penitenza), per soddisfar Dio, chi ha
osato troppo sulla terra.» 127. Ed io: «Se uno spirito, per pentirsi, attende la fine della vita, dimora
laggiù (=nell’antipurgatorio) e non sale quassù (=nel
purgatorio), 130. qualora non sia aiutato dalle preghiere dei buoni, prima che sia passato tanto tempo
quanto visse; ora come gli fu concesso di venir [in
purgatorio]?». 133. «Quando viveva al culmine della gloria» disse, «volontariamente si fermò nel campo (=piazza) di Siena, per chiedere l’elemosina, deponendo ogni [senso di] vergogna. 136. E lì, per togliere l’amico dalla pena che sopportava nella prigione di Carlo I d’Angiò (=nel Regno di Napoli), si
ridusse a tremare per ogni vena. 139. Non ti dirò altro, e so di parlare in modo oscuro per ora, ma passerà poco tempo che i tuoi concittadini faranno in modo che tu possa capire con chiarezza queste parole.
142. Quest’opera di umiltà gli aprì i confini [dell’antipurgatorio]».
I personaggi
Umberto Aldobrandeschi (?-1259) appartiene alla
famiglia dei conti di Santafiora, in Maremma. La
sua superbia, come quella della famiglia, deriva dal
fatto che è di antica nobiltà, è ricco ed è abile nelle
armi. È di parte ghibellina, costantemente in lotta
con Siena. È signore del castello di Campagnatico,
nella valle dell’Ombrone, vicino a Grosseto, dal
quale usciva per depredare i viandanti. Muore forse
per mano dei senesi, che avevano organizzato una
spedizione per ucciderlo.
Oderisi da Gubbio (1240ca.-1299) è discepolo di
Cimabue e amico di Giotto. È il più grande miniaturista del suo tempo. È a più riprese a Bologna. Nel
1295 si sposta a Roma, mettendosi al servizio del
papa Bonifacio VIII. Qui muore.
Franco Bolognese vive ed opera a Bologna tra la
metà del Duecento e gli inizi del Trecento. Di lui
non restano altre notizie.
Giovanni Cimabue (Firenze 1240ca.-1300ca.) è il
più grande pittore della seconda metà del Duecento.
Rompe con i rigidi schemi e le figure immobili
dell’arte bizantina e propone una visone veristica
della realtà. È maestro di Giotto. Il suo vero nome è
Cenni di Pepo.
Giotto di Bondone del Colle (1266ca.-1337) nasce
a Firenze o nei dintorni della città. È avviato dal
padre all’arte della lana, ma egli preferisce frequentare la bottega di Cimabue. Supera il maestro, sviluppandone la pittura in direzione sempre più realistica. Condiziona radicalmente la pittura dei secoli
successivi.
Guido di Guinizelli da Magnano (1230ca.-1276),
un giudice di Bologna, è l’iniziatore del Dolce stil
novo. Ne scrive la canzone-manifesto Al cor gentil
rempaira sempre amore (1274), dove sono esposte
le tesi della corrente, che si diffonde soprattutto a
Firenze. Dante lo mette in purgatorio tra i lussuriosi
(Pg XXVI, 91-114).
Guido Cavalcanti (1255-1300) è amico di Dante e
uno dei maggiori esponenti del Dolce stil novo. È
schierato con i guelfi neri ed è assai rissoso. Per la
pace di Firenze il poeta è costretto a mandarlo in esilio con altri guelfi bianchi, la sua parte politica.
Provenzan Salvani (1220-1269) è un senese di parte
ghibellina. Suo padre è fratello di Sapìa di Siena
(Pg XIII, 93-154). Nel 1259 è ambasciatore presso
Manfredi di Svevia e guida alla vittoria le truppe
senesi nella battaglia di Montaperti (1260). A questa battaglia partecipa anche Farinata degli Uberti
(If X), che si oppone alla distruzione di Firenze. Nel
1262 diventa podestà di Montepulciano. Nel 1268
si riduce a chiedere l’elemosina nel campo di Siena
per riscattare un amico su cui Carlo I d’Angiò aveva
posto una taglia di 10.000 fiorini dopo la battaglia
di Tagliacozzo (si era schierato con Corradino di
Svevia). I senesi, che lo conoscevano per la sua superbia, si meravigliano per tale atteggiamento di
umiltà, e lo aiutano. Muore nel 1269 nella battaglia
di Val d’Elsa contro i fiorentini: è preso prigioniero
e decapitato.
Carlo I d’Angiò (1226-1285) è fratello del re di
Francia, Luigi IX il Santo. È nominato re di Sicilia a
condizione che accetti il patto di vassallaggio alla
Chiesa. Nel 1266 sconfigge a Benevento Manfredi
di Svevia, che muore sul campo di battaglia; nel
1268 sconfigge Corradino, l’ultimo erede della casa
di Svevia, che fa decapitare. Le tasse con cui taglieggia la popolazione per pagare i tributi alla
Chiesa provocano la ribellione dei vespri siciliani
(1282).
Commento
1. Il canto si snoda in diversi momenti: a) le anime
dei superbi recitano il Padre nostro; b) i due poeti
incontrano Umberto Aldobrandeschi, che riconosce
la superbia che aveva in vita; poi c) incontrano Oderisi da Gubbio, che parla della fama terrena e la giu-
Divina commedia. Purgatorio, a cura di P. Genesini 42
dica una gloria vana (la parte centrale del canto); infine c) Oderisi presenta l’anima di Provenzan Salvani, che per un amico ha compiuto un atto di umiltà.
2. Le anime dei superbi recitano il Padre nostro in
segno di umiltà e sempre per umiltà concludono: «O
Signore caro, non facciamo per noi quest’ultima richiesta, ma per coloro che restarono sulla terra dopo
di noi» (vv. 22-24). Esse hanno scoperto l’esistenza
del prossimo, che in vita hanno cercato di calpestare. E per il prossimo esse pregano. Il poeta reagisce
spontaneamente: se le anime purganti pregano per
noi, anche noi dobbiamo pregare per loro, per accorciare le loro pene. In tal modo invita i fedeli a pregare in grazia di Dio per i defunti, altrimenti la loro
preghiera sarebbe stata vana.
3. Umberto Aldobrandeschi era di antica nobiltà, ma
aveva un modo particolare per mantenere il suo tenore di vita: assalire e derubare i viandanti. Insomma era nobile e brigante. Il poeta però lo presenta
soltanto come un’anima che sta espiando i peccati e
che si pente anche della superbia che sulla terra ha
caratterizzato lui e tutta la famiglia. Alla fine i senesi, seccati per questi continui furti, gli tendono un
agguato e lo uccidono.
3.1. L’anima non chiede il nome al poeta (v. 55). Ne
rispetta la volontà di non dirlo. E il poeta non lo dice. Dante continua le variazioni sul motivo del nome. Ora coinvolge anche se stesso. Poco dopo non lo
dice nemmeno a Sapìa di Siena (Pg XIII, 130-132).
In questo caso il poeta risponde con una parafrasi
(vv. 133-138). Il poeta vuole assumere un atteggiamento di umiltà e di espiazione in sintonia con le
anime: il suo nome non è importante, quel che conta
è l’espiazione del peccato, con la quale si diventa
degni di salire in cielo.
4. Oderisi da Gubbio sente intensamente la vanità
che lo ha caratterizzato in vita: voleva primeggiare
su tutti gli altri miniaturisti e non avrebbe mai riconosciuto che qualcuno lo potesse superare. Un ideale
di vita di cui egli ora vede tutti i limiti. Egli riconosce che Franco Bolognese lo ha superato. Ma allarga
il discorso anche agli altri campi, a quello della pittura (Giotto ha superato il maestro Cimabue) e a
quello della letteratura (Guido Cavalcanti ha superato il maestro Guido Guinizelli) (vv. 94-99). E pensa di poter trarre una regola generale dalla sua esperienza di vita: se i tempi non diventano rozzi, sorge
sempre qualcuno destinato a superare il maestro o
chi era considerato il più grande in una disciplina
(vv. 92-93). Ed ora è forse già nato colui che diventerà più famoso di Guinizelli e di Cavalcanti in ambito letterario (vv. 97-99).
4.1. Il problema della fama è affrontato anche in altri due canti della Divina commedia. In If XV, 79-
87, il poeta incontra il maestro Brunetto Latini e dice che ha ancora impressa nella memoria la cara e
buona immagine paterna del maestro, perché gli ha
insegnato come l’uomo si eterna qui sulla terra con
la fama che acquista (vv. 79-87). In Pd XVII il poeta
chiede al trisavolo Cacciaguida se dovrà dire tutto
ciò che ha visto nei tre regni dell’oltretomba o se
dovrà essere timido amico del vero; nel primo caso
le sue parole saranno per molti indigeste, nel secondo caso perderà la fama presso coloro che chiameranno questo tempo antico (vv. 106-120). Cacciaguida gli risponde che dovrà testimoniare il vero,
perché questa è la missione che gli è stata affidata
(vv. 121-142).
4.2. In questi due canti il poeta dà una valutazione
positiva della fama. In bocca a Oderisi invece dà
una valutazione molto riduttiva. Una contraddizione? Un cambiamento di opinione? Niente affatto: il
poeta, come in tanti altri casi, fa due cose: a) vede
la fama da un punto di vista terreno e da un punto di
vista ultraterreno; dal primo punto di vista è un valore, dal secondo punto di vista è giustamente come un
battito di ciglia rispetto all’eternità; i due punti di
vista quindi non si contraddicono, anzi si completano a vicenda; b) esamina il problema non da un solo
punto di vista, ma da più punti di vista, perché un
solo punto di vista è troppo limitante e perché la realtà è sempre più complessa di quel che si vorrebbe.
La contraddizione quindi non c’è. Viene mostrata
invece la complessità della questione. Insomma il
poeta non fa soltanto poesia, insegna anche a pensare! La sua opera è molto più ricca di quanto si potrebbe immaginare.
4.3. Dante affronta il problema della fama indirettamente in If III, 37-69, dove condanna duramente gli
ignavi, coloro che in vita non fecero nulla di bene,
nulla di male che li rendesse meritevoli di essere ricordati dai posteri. «Non ti curar di lor, ma guarda e
passa» (v. 51), fa dire con estrema durezza a Virgilio. La loro punizione è quella di seguire senza sosta
un’insegna che va ora da una parte ora dall’altra, di
essere senza nome – nessuno è nominato, altrimenti
grazie al poeta sarebbe divenuto famoso – e di fornire con il loro sangue il nutrimento a vermi ripugnanti.
4.4. Diversi commentatori pensano che il poeta parli
di se stesso quando fa dire a Oderisi che ora forse è
già sorto qualcuno che supererà Guinizelli come Cavalcanti (vv. 97-99). La tesi è insostenibile per due
motivi: a) Cavalcante fa parte della generazione
successiva a quella di Guinizelli, mentre Dante è
coetaneo di Cavalcanti (il testo fa pensare a qualcuno della nuova generazione); e b) soprattutto perché
la soluzione sarebbe banale e l’autoelogio fuori luogo. Dante sa di essere grande e non si spreca a farsi
l’elogio in casi così minuti e fuorvianti. In Pg XXX,
103-141, egli mette in bocca a Beatrice parole di
grande elogio verso se stesso, mescolate a parole di
biasimo. In Pd XVII, 106-142, non ha difficoltà ad
attribuire a se stesso un compito provvidenziale addirittura superiore a quello politico di Enea e religioso di san Paolo. Un autoelogio e un autoriferimento sarebbero stati un inutile e fastidioso disturbo
al discorso oltremondano e penitenziale di Oderisi.
5. Provenzan Salvani era dedito alla violenza a
tempo pieno. Tuttavia per un amico ha avuto un momento di debolezza: pur di farlo uscire di galera, è
stato disposto a chiedere vergognosamente le elemosine in pubblico, nella piazza principale di Siena.
Una cosa tanto più dura per un superbo come lui,
che per di più si trovava all’apice della fama. Poi ha 
Divina commedia. Purgatorio, a cura di P. Genesini 43
continuato la sua vita di violenza e di violenza è
morto: i fiorentini lo prendono prigioniero e lo decapitano. Insomma è stato sempre coerente con la violenza che aveva dentro di sé, in vita come in morte.
Fa pratica di violenza anche nei confronti della zia
Sapìa (Pg XIII), che, non potendo vendicarsi
dell’offesa che egli le fa al marito, si limita a provare un piacere senza limiti – tanto da sfidare lo stesso
Dio – per la sconfitta dei senesi e per la decapitazione del nipote.
5.1. Dante parla di Provenzan Salvani in relazione
al tema della fama, su cui sta facendo le sue riflessioni Oderisi da Gubbio. L’esempio di Provenzan è
estremamente vivo e brutale, ed è rafforzato dalla
violenza di cui il personaggio è intriso: «Colui che
del cammin sì poco piglia Dinanzi a me, Toscana
suonò tutta. E ora [esso] a pena in Siena sen pispiglia, Ond’era sire quando fu distrutta La rabbia fiorentina (=battaglia di Montaperti, 1260), che superba Fu a quel tempo sì com’ora è putta» (vv. 109-
114). Né la vita violenta né la morte altrettanto violenta riescono a farlo ricordare presso i posteri. La
violenza pervadeva la società e nessuno vi faceva
più caso. Essa non serviva più ormai nemmeno per
farsi ricordare dai nemici che l’avevano subìta.
5.2. Negli ultimi versi Oderisi, che come tutte le anime conosce il futuro, dice a Dante che anche lui
saprà, come Provenzan, quanto è dura la strada che
spinge a salire e a scendere le scale altrui, cioè
quanto è duro avere bisogno degli altri e dover
chiedere il loro aiuto (vv. 139-141). E questo dolore
è reso più cocente dal fatto che si è in esilio e che si
è stati cacciati dalla propria città dai propri concittadini, che invece dovevano dimostrare un ben diverso
comportamento.
6. Il poeta non presenta direttamente Provenzan Salvani, cioè non ha un dialogo con lui; lo fa presentare
indirettamente da Oderisi. In tal modo sul piano narrativo costruisce un triangolo: Oderisi parla a Dante
di Provenzan Salvani. Aveva già usato questa soluzione narrativa nell’Inferno, ad esempio con Virgilio che parla delle anime dei lussuriosi (If V, 52-72)
e con frate Alberigo dei Manfredi, che parla prima
di se stesso e poi di Branca Doria (If XXXIII, 136-
147). Si tratta di una delle infinite forme della varietà, a cui il poeta fa ricorso.
7. Il silenzio di Provenzan esprime anche la scelta
narrativa di far tacere il personaggio. La soluzione
di far parlare tutti i personaggi incontrati è ovvia e
banale. Perciò il poeta la aggira in due modi: a) un
personaggio – Virgilio o un’anima – parla di un altro; e b) il personaggio, che nelle attese dovrebbe
parlare, resta muto. Sono muti «l’ombra di colui che
fece per viltade il gran rifiuto» (If III, 59-60), Paolo
Malatesta, l’amante di Francesca da Polenta (If V),
Diomede, il compagno di pena di Ulisse (If XXVI),
l’arcivescovo Ruggieri degli Ubaldini, il cui teschio
è addentato dal conte Ugolino della Gherardesca (If
XXXIII), il traditore dei parenti Branca Doria (If
XXXIII), la figura mostruosa di Lucifero (If
XXXIV), poi Costanza d’Altavilla (Pd III), Romeo
di Villanova (Pd VI) ecc.
8. Parlando con Oderisi Dante riprende il tema della
riduzione delle pene nel purgatorio. Nei canti precedenti aveva detto più volte che le pene possono essere accorciate dalle preghiere dei vivi, purché dette
in grazia di Dio. Ora indica un’altra possibilità: le
buone azioni che la stessa anima ha compiuto in vita. Per l’amico imprigionato a Napoli Provenzan
Salvani ha compiuto un atto pubblico di umiltà che,
superbo e potente com’era, deve essergli costato
moltissimo: la vergogna di chiedere denaro – e per
di più un bel po’ di denaro – nel campo di Siena.
8.1. Vale la pena di riflettere su quest’atto di umiltà,
che ha caratterizzato questo violento, che poi ha seguìto la sua natura e che è morto di morte violenta.
L’umiltà – l’atteggiamento opposto alla superbia –
serviva per ridurre i conflitti e le tensioni sociali.
Perciò nella società di fine Trecento, dominata da
famiglie superbe ed arroganti, era un valore da praticare. Per questo motivo essa è uno dei valori più diffusi tra gli ordini religiosi. Con la povertà e la castità è uno dei tre ideali di vita che stanno alla base
dell’ordine francescano (1209-23).
8.2. L’umiltà è però proposta indirettamente come
valore sociale. Gli ordini religiosi in genere propongono di essere umili per amore di Dio. Il fatto è
che, se avessero detto per il bene della società, non
avrebbero avuto séguito: ci si sacrifica per un bene
lontano o elevato, per un ideale, per Dio, non per
l’uomo. Perciò l’umiltà era proposta per amore di
Dio, ma faceva sentire i suoi influssi benefici sulla
società. Essi indirizzavano il pensiero a Dio, ma si
preoccupavano della vita terrena. Oltre a ciò essi
proponevano una ricompensa, ben inteso celeste: una
ricompensa impossibile o assoluta ha molto più fascino di una piccola o a portata di mano. Insomma
questi ordini praticavano il tiro all’arco: miravano in
cielo per colpire sulla terra. Mentalità contorta? Interpretazione assurda? In realtà la Chiesa aveva accumulato una quantità enorme di conoscenze psicologiche, in base alle quali usava i mass media del
tempo e guidava la coscienza dei credenti. E non era
certamente colpa sua se l’animo umano era confuso
e contraddittorio. Per non parlare della mente. Con
qualche secolo di ritardo il pensiero laico nella persona di N. Machiavelli (1469-1527) – meglio tardi
che mai – scopre che l’uomo è stupido e malvagio, e
“se tu mantieni la parola data a lui, egli non la mantiene a te...” (Principe, XV e XVIII).
8.3. Il desiderio di pace sociale era così intenso, che
l’ideale di umiltà era applicato forse anche in ambiti
un po’ lontani dalla società. Ad esempio in ambito
culturale valeva l’idea che initium sapientiae timor
Domini («l’inizio della sapienza è il timore di Dio»), interpretato come un invito all’ignoranza. La
cultura rende superbi, perciò è meglio essere ignoranti e andare in paradiso, piuttosto che essere sapienti e andare all’inferno. D’altra parte la cultura
provoca cambiamenti sociali, perciò tensioni e conflitti. E qualche ordine religioso tra il sapere e la pace sociale aveva preferito la pace sociale. E predicava l’ignoranza. Il fatto di non essere d’accordo
con questa prospettiva è una cosa secondaria. Ciò
che conta è capire che la scelta non è superficiale, 
Divina commedia. Purgatorio, a cura di P. Genesini 44
né assurda, né immotivata, come potrebbe sembrare
di primo acchito. E che ha anche effetti sociali positivi.
9. Il poeta è attento anche al linguaggio dei bambini,
che dicono pappo al pane e dindi al denaro. Le due
parole sono onomatopeiche. L’attenzione al linguaggio infantile si trova anche in Pd XV, 121-126 (nella Firenze del trisavolo Cacciaguida i genitori consolavano i bambini nella culla con quel linguaggio
che diverte i genitori per primi); e in Pd XXXIII,
121-126 (quel che il poeta ricorda della visione di
Dio è più insufficiente delle parole di un bambino
che bagni ancora la lingua alla mammella). Ma per
tutto il Paradiso egli si fa trattare come un bambino
da Beatrice. Egli però è attento anche al linguaggio
retorico di Pier delle Vigne (If XIII), al linguaggio
straniero di Arnaut Daniel (Pg XXVI), al latino misterioso e solenne di Cacciaguida (Pd XV). E ai limiti del linguaggio (Pd XXXIII, 55-58 ecc.).
10. Dante presenta tre anime come in Pg V, e le sceglie a ragion veduta: Umberto Aldobrandeschi (un
politico), Oderisi da Gubbio (un artista), Provenzan
Salvani (un politico). La superbia colpisce tutte le
categorie sociali e l’umiltà dell’espiazione – il masso che piega il capo – è il giusto rimedio.
11. Le società tradizionali non conoscevano il tempo
lineare, conoscevano soltanto il tempo ciclico delle
stagioni: ogni anno ripeteva l’anno precedente. E le
opere letterarie erano fatte per il non tempo, per
l’eternità. Esse vivevano in un perenne presente o,
con altre parole, fuori del tempo storico. Gli uomini
del passato erano sentiti come dei contemporanei
con cui si poteva dialogare e che a loro volta avevano scritto per dialogare con noi. I posteri erano importanti, perché si viveva nel loro ricordo. Q. Orazio
Flacco (65-8 a.C.), uno dei maggiori poeti romani,
vuole scrivere un’opera “più duratura del bronzo”. I
crociati, che vanno in Terra Santa, pensano d’incontrare gli uccisori di Cristo o i loro diretti discendenti
(1097), ed erano passati mille anni. Niccolò Machiavelli (1469-1527) dialoga con Tito Livio (59
a.C.-57 d.C.), leggendone l’opera, ed erano passati
1.500 anni. Ugo Foscolo (1778-1827) sente come
contemporanea la guerra di Troia, avvenuta verso il
1220 a.C. e cantata da Omero nel sec. VII a.C., ed
erano passati 3.050 anni... Oggi invece il tempo è
lineare, storico, artificiale, cioè slegato dall’esperienza che ce ne danno i sensi; e ci sentiamo separati
da un abisso rispetto al passato, ma anche rispetto al
futuro. Noi consumiamo un’opera scritta e poi la
gettiamo via. Gli scrittori del passato scrivevano per
l’eternità in una società ugualmente immutabile ed
eterna. Noi oggi consumiamo e dimentichiamo. Ma
vediamo anche enormi cambiamenti da un anno
all’altro. Il tempo si è accelerato e non è possibile
immaginare chi saranno e come saranno i posteri di
poco posteriori a noi. Oggi l’immortalità della fama
è impossibile, perché viviamo nel tempo storico, in
un tempo storico accelerato. Può esistere soltanto
l’immortalità che ci può dare la realtà virtuale del
computer, se i nostri ricordi sono travasati in rete.
La struttura del canto è semplice: 1) una schiera di
anime sta pregando per i vivi; 2) una di esse, Umberto Aldobrandeschi, indica la strada ai poeti e riconosce che in vita è stato superbo; 3) Dante incontra poi Oderisi da Gubbio, il quale riconosce che la
gloria terrena non ha alcun valore ed è come un battito di ciglia rispetto all’eternità; poi 4) Oderisi gli
indica un’altra anima; 5) è Provenzan Salvani, che è
entrato in purgatorio per un atto di umiltà, fatto per
aiutare l’amico in carcere. 
Divina commedia. Purgatorio, a cura di P. Genesini 45
Canto XIII
Noi eravamo al sommo de la scala,
dove secondamente si risega
lo monte che salendo altrui dismala.
1
Ivi così una cornice lega
dintorno il poggio, come la primaia;
se non che l’arco suo più tosto piega.
4
Ombra non lì è né segno che si paia:
parsi la ripa e parsi la via schietta
col livido color de la petraia.
7
“Se qui per dimandar gente s’aspetta”,
ragionava il poeta, “io temo forse
che troppo avrà d’indugio nostra eletta”.
10
Poi fisamente al sole li occhi porse;
fece del destro lato a muover centro,
e la sinistra parte di sé torse.
13
“O dolce lume a cui fidanza i’ entro
per lo novo cammin, tu ne conduci”,
dicea, “come condur si vuol quinc’entro.
16
Tu scaldi il mondo, tu sovr’esso luci;
s’altra ragione in contrario non ponta,
esser dien sempre li tuoi raggi duci”.
19
Quanto di qua per un migliaio si conta,
tanto di là eravam noi già iti,
con poco tempo, per la voglia pronta;
22
e verso noi volar furon sentiti,
non però visti, spiriti parlando
a la mensa d’amor cortesi inviti.
25
La prima voce che passò volando
‘Vinum non habent’ altamente disse,
e dietro a noi l’andò reiterando.
28
E prima che del tutto non si udisse
per allungarsi, un’altra ‘I’ sono Oreste’
passò gridando, e anco non s’affisse.
31
“Oh!”, diss’io, “padre, che voci son
queste?”.
E com’io domandai, ecco la terza
dicendo: ‘Amate da cui male aveste’.
34
E ‘l buon maestro: “Questo cinghio sferza
la colpa de la invidia, e però sono
tratte d’amor le corde de la ferza.
37
Lo fren vuol esser del contrario suono;
credo che l’udirai, per mio avviso,
prima che giunghi al passo del perdono.
40
Ma ficca li occhi per l’aere ben fiso,
e vedrai gente innanzi a noi sedersi,
e ciascuno è lungo la grotta assiso”.
43
Allora più che prima li occhi apersi;
guarda’mi innanzi, e vidi ombre con manti
al color de la pietra non diversi.
46
E poi che fummo un poco più avanti,
udia gridar: ‘Maria, òra per noi’:
gridar ‘Michele’ e ‘Pietro’, e ‘Tutti santi’.
49
Non credo che per terra vada ancoi
omo sì duro, che non fosse punto
per compassion di quel ch’i’ vidi poi;
52
ché, quando fui sì presso di lor giunto,
che li atti loro a me venivan certi,
per li occhi fui di grave dolor munto.
55
Di vil ciliccio mi parean coperti,
e l’un sofferia l’altro con la spalla,
e tutti da la ripa eran sofferti.
58
1. Noi eravamo giunti in cima alla scala, dove per la
seconda volta è come tagliato il monte, che purifica
dal male chi lo sale. 4. Una cornice recinge tutt’intorno il poggio, così come fa la prima cornice; se
non che, il suo arco si piega più presto (=è più stretta). 7. Lì non è ombra né segno che appaia: le pareti
del monte e la via appaiono lisce con il livido colore
della roccia. 10. «Se qui si aspetta gente per domandare [la strada]» ragionava il poeta, «io temo forse
che la nostra scelta subirebbe troppo ritardo.» 13.
Poi volse fissamente gli occhi al sole, fece del lato
destro perno al suo movimento e fece ruotare la parte sinistra. 16. «O dolce lume, in te confido per entrare nel nuovo cammino. Tu ci devi condurre» diceva, «come si deve essere condotti qui dentro. 19.
Tu riscaldi il mondo, tu brilli sopra di esso; se qualche altra ragione non spinge in contrario, i tuoi raggi
devono essere sempre la nostra guida.» 22. Quanto
di qua (=sulla terra) si conta per un miglio, tanto di
là noi eravamo già andati, in poco tempo, per la nostra pronta volontà, 25. quando verso di noi furono
sentiti volare, non però visti, spiriti (=voci), che facevano cortesi inviti alla mensa dell’amore. 28. La
prima voce, che passò volando, disse forte: «Non
hanno più vino», e continuò a ripeterlo dietro di
noi. 31. E, prima che non si udisse completamente,
per essere troppo lontana da noi, un’altra voce passò, gridando: «Io sono Oreste», senza fermarsi. 34.
«O padre» io dissi, «che voci son queste?» E, come
io domandai, ecco la terza voce, che dice: «Amate
coloro dai quali aveste male». 37. E il buon maestro: «Questo girone sferza la colpa dell’invidia,
perciò sono mosse dall’amore le cordicelle della
frusta [che fa espiare]. 40. Il freno [all’invidia] deve
avere un suono contrario. Credo che tu l’udirai, presumo, prima di giungere al passaggio del perdono
(=dove ti sarà cancellata un’altra P). 43. Ma fissa
gli occhi attentamente nell’aria e vedrai gente stare
seduta davanti a noi e ciascun’[anima] siede appoggiandosi alla parete rocciosa». 46. Allora aprii gli
occhi più di prima, guardai davanti a me e vidi ombre con mantelli non diversi dal colore della pietra.
49. E, dopo che fummo un po’ più avanti, udivo gridare: «O Maria, prega per noi!»; gridare «O Michele», «O Pietro» e «O tutti i Santi, [pregate per
noi]!». 52. Non credo che sulla terra viva oggi un
uomo [dal cuore] così duro, che non sia punto di
compassione dallo spettacolo, che io poi vidi. 55.
Perciò, quando giunsi così vicino a loro da distinguere chiaramente i loro atti, per gli occhi fui munto
(=piansi) di grave dolore. 58. Mi apparivano coperti
di rozzo cilicio e l’uno sosteneva l’altro con la spalla e tutti erano sostenuti dalla parete del monte. 
Divina commedia. Purgatorio, a cura di P. Genesini 46
Così li ciechi a cui la roba falla
stanno a’ perdoni a chieder lor bisogna,
e l’uno il capo sopra l’altro avvalla,
61
perché ‘n altrui pietà tosto si pogna,
non pur per lo sonar de le parole,
ma per la vista che non meno agogna.
64
E come a li orbi non approda il sole,
così a l’ombre quivi, ond’io parlo ora,
luce del ciel di sé largir non vole;
67
ché a tutti un fil di ferro i cigli fóra
e cusce sì, come a sparvier selvaggio
si fa però che queto non dimora.
70
A me pareva, andando, fare oltraggio,
veggendo altrui, non essendo veduto:
per ch’io mi volsi al mio consiglio saggio.
73
Ben sapev’ei che volea dir lo muto;
e però non attese mia dimanda,
ma disse: “Parla, e sie breve e arguto”.
76
Virgilio mi venìa da quella banda
de la cornice onde cader si puote,
perché da nulla sponda s’inghirlanda;
79
da l’altra parte m’eran le divote
ombre, che per l’orribile costura
premevan sì, che bagnavan le gote.
82
Volsimi a loro e “O gente sicura”,
incominciai, “di veder l’alto lume
che ‘l disio vostro solo ha in sua cura,
85
se tosto grazia resolva le schiume
di vostra coscienza sì che chiaro
per essa scenda de la mente il fiume,
88
ditemi, ché mi fia grazioso e caro,
s’anima è qui tra voi che sia latina;
e forse lei sarà buon s’i’ l’apparo”.
91
“O frate mio, ciascuna è cittadina
d’una vera città; ma tu vuo’ dire
che vivesse in Italia peregrina”.
94
Questo mi parve per risposta udire
più innanzi alquanto che là dov’io stava,
ond’io mi feci ancor più là sentire.
97
Tra l’altre vidi un’ombra ch’aspettava
in vista; e se volesse alcun dir ‘Come?’,
lo mento a guisa d’orbo in sù levava.
100
“Spirto”, diss’io, “che per salir ti dome,
se tu se’ quelli che mi rispondesti,
fammiti conto o per luogo o per nome”.
103
“Io fui sanese”, rispuose, “e con questi
altri rimendo qui la vita ria,
lagrimando a colui che sé ne presti.
106
Savia non fui, avvegna che Sapìa
fossi chiamata, e fui de li altrui danni
più lieta assai che di ventura mia.
109
E perché tu non creda ch’io t’inganni,
odi s’i’ fui, com’io ti dico, folle,
già discendendo l’arco d’i miei anni.
112
Eran li cittadin miei presso a Colle
in campo giunti co’ loro avversari,
e io pregava Iddio di quel ch’e’ volle.
115
Rotti fuor quivi e vòlti ne li amari
passi di fuga; e veggendo la caccia,
letizia presi a tutte altre dispari,
118
61. Così i ciechi, a cui manca ogni mezzo [di sostentamento], si mettono [davanti alle chiese] durante le feste del perdono, per chiedere le elemosine, e
l’uno abbassa il capo sulla spalla dell’altro, 64. per
suscitare sùbito pietà nella gente, non soltanto con il
suono delle parole, ma anche con l’espressione del
volto, che non implora di meno. 67. E, come agli
orbi non arriva il sole, così a queste ombre, di cui
ora parlo, la luce del cielo non vuole farsi vedere,
70. perché a tutti un filo di ferro fóra e cuce le ciglia, così come si fa allo sparviero selvatico, perché
non resta quieto. 73. A me pareva di fare una scortesia camminare guardando quelle anime senza essere
visto da esse, perciò mi rivolsi al mio saggio consigliere. 76. Egli ben sapeva che cosa volevo dire,
[pur restando] muto, perciò non attese la mia domanda, ma disse: «Parla, e sii breve e acuto». 79.
Virgilio mi accompagnava da quella parte della cornice, dalla quale si può cadere (=alla mia destra),
perché non è circondata da nessun argine. 82.
Dall’altra parte (=alla mia sinistra) c’erano le ombre
devote, che per l’orribile cucitura premevano le lacrime così, che bagnavano le guance. 85. Mi volsi a
loro e incominciai: «O gente sicura di vedere l’alta
luce (=Dio), soltanto della quale il vostro desiderio
si preoccupa, 88. possa la grazia divina sciogliere
così presto le impurità della vostra coscienza che il
fiume della memoria scenda chiaro attraverso di esse!, 91. ditemi, affinché mi sia gradito e caro, se qui
tra voi c’è un’anima che sia italiana, perché forse
sarà un bene per lei, se io vengo a saperlo». 94. «O
fratello mio, ogni anima è cittadina di una sola vera
città (=il cielo); ma tu vuoi dire che vivesse pellegrina in Italia.» 97. Mi parve di udire questa risposta alquanto più avanti del luogo, in cui stavo. Perciò io mi feci sentire più avanti. 100. Tra le altre
ombre vidi un’ombra che visibilmente aspettava e,
se qualcuno volesse sapere come [si atteggiava], dirò
che alzava in su il mento come un orbo. 103. «O spirito» io dissi, «che ti domi [con la penitenza] per salire [al cielo], se tu sei colui che mi rispose, fàtti conoscere o per luogo [di nascita] o per nome.» 106.
«Io fui di Siena» rispose, «e con questi altri spiriti
purifico qui la mia vita malvagia, versando lacrime
[di contrizione] a Colui (=Dio), che si donerà a tutti
noi. 109. Non fui savia, anche se fui chiamata Sapìa,
e fui più lieta delle sciagure altrui che della mia
buona sorte. 112. E, affinché tu non creda che io
t’inganni, odi se io [non] fui, come ti dico, folle,
quando ormai stavo discendendo l’arco dei miei anni. 115. I miei concittadini erano già venuti alle prese con i loro avversari (=i guelfi fiorentini) a Colle
di Val d’Elsa (1269), ed io pregavo Dio di quel che
Egli volle (=la sconfitta dei senesi). 118. Qui essi
furono sconfitti e vòlti negli amari passi della fuga.
E, vedendo l’inseguimento, io provai una gioia superiore a tutte le altre, 
Divina commedia. Purgatorio, a cura di P. Genesini 47
tanto ch’io volsi in sù l’ardita faccia,
gridando a Dio: “Omai più non ti temo!”,
come fé ‘l merlo per poca bonaccia.
121
Pace volli con Dio in su lo stremo
de la mia vita; e ancor non sarebbe
lo mio dover per penitenza scemo,
124
se ciò non fosse, ch’a memoria m’ebbe
Pier Pettinaio in sue sante orazioni,
a cui di me per caritate increbbe.
127
Ma tu chi se’, che nostre condizioni
vai dimandando, e porti li occhi sciolti,
sì com’io credo, e spirando ragioni?”.
130
“Li occhi”, diss’io, “mi fieno ancor qui
tolti,
ma picciol tempo, ché poca è l’offesa
fatta per esser con invidia vòlti.
133
Troppa è più la paura ond’è sospesa
l’anima mia del tormento di sotto,
che già lo ‘ncarco di là giù mi pesa”.
136
Ed ella a me: “Chi t’ha dunque condotto
qua sù tra noi, se giù ritornar credi?”.
E io: “Costui ch’è meco e non fa motto.
139
E vivo sono; e però mi richiedi,
spirito eletto, se tu vuo’ ch’i’ mova
di là per te ancor li mortai piedi”.
142
“Oh, questa è a udir sì cosa nuova”,
rispuose, “che gran segno è che Dio t’ami;
però col priego tuo talor mi giova.
145
E cheggioti, per quel che tu più brami,
se mai calchi la terra di Toscana,
che a’ miei propinqui tu ben mi rinfami.
148
Tu li vedrai tra quella gente vana
che spera in Talamone, e perderagli
più di speranza ch’a trovar la Diana;
151
ma più vi perderanno li ammiragli”. 154
121. tanto che io volsi al cielo arditamente la faccia, gridando a Dio: “Ormai più non ti temo!”, come fece il merlo per un po’ di bel tempo. 124. Volli far pace con Dio alla fine della mia vita; e il mio
debito [verso di Lui] non sarebbe ancora scemato
per la mia penitenza, 127. se non fosse accaduto
che mi ricordò nelle sue sante preghiere Pier Pettinaio, il quale per carità [cristiana] ebbe compassione di me. 130. Ma chi sei tu, che vai domandando la nostra condizione e che porti gli occhi
sciolti, così come io credo, e che parli respirando?»
133. «Gli occhi» dissi, «mi saranno qui cuciti un
giorno, ma per breve tempo, perché piccola è
l’offesa che hanno fatto [a Dio], per aver guardato
con invidia. 136. Molto più grande è la paura, in
cui la mia anima è sospesa, per il tormento nel girone sottostante (=quello dei superbi), e già sento
pesarmi addosso il carico di laggiù.» 139. Ed ella a
me: «Chi ti ha dunque condotto quassù tra noi, se
credi di ritornar giù?». 142. Ed io: «Costui che è
con me e che non parla. Io sono vivo, perciò chièdimi pure, o spirito eletto, se tu vuoi che io muova
di là (=sulla terra) per te i piedi mortali». 145.
«Oh, questa è una cosa così nuova da udire» rispose, «che è gran segno che Dio ti ama; perciò con le
tue preghiere aiutami qualche volta. 148. E ti chiedo, per quel che tu più desideri (=la salvezza eterna), se mai calchi la terra di Toscana, che tu ravvivi il mio ricordo ai miei parenti. 151. Tu li vedrai tra quella gente vana (=i senesi), che spera nel
porto di Talamone e che perderà in esso più speranze che a trovare l’[introvabile] fiume Diana; ma
di più vi perderanno gli ammiragli (o gli appaltatori).»
I personaggi
Oreste, figlio di Agamennone e di Clitemnestra, era
amico di Pìlade. Secondo la leggenda Pìlade si fa
passare per Oreste, che era stato condannato a morte.
Ma Oreste arriva e dice di essere lui Oreste. Tra i
due allora sorge una gara di solidarietà, poiché ognuno vuole subire la condanna, per salvare l’altro.
Davanti a questa suprema prova di amicizia, la condanna è annullata. L’episodio affascina il mondo antico: è ricordato da M. Tullio Cicerone, Valerio
Massimo e P. Ovidio Nasone.
«O Maria, prega per noi!» ecc. sono le litanie che
le anime recitano come atto di umiltà e per espiare il
loro peccato d’invidia. Erano normalmente recitate
in latino.
Sapìa di Siena (1210-1270ca.) è sorella di Ildibrando Salvani, padre di Provenzan (Pg XI, 118-
142). Diventa moglie di Guinibaldo Saracini da
Strone. Nel 1267 il comune di Colle di Val d’Elsa
chiede a Siena un buon podestà. Il legato papale indica il marito di Sapìa, perché è di parte guelfa. Provenzan invece delega il proprio fratello Guinibaldo.
Da ciò forse deriva l’invidia della donna verso il nipote.
Pier Pettinaio (1180-1289), terziario francescano, è
Pietro da Campi, detto Pettinaio per la bottega di
pettini forse da telaio che gestiva a Siena. È famoso
per la sua onestà, tanto che muore in fama di santità.
Commento
1. Il canto si sviluppa in queste fasi: a) Virgilio rivolge gli occhi al sole per scegliere la strada; b) i
due poeti sentono delle voci che invitano a compiere
azioni di altruismo; e poi c) delle anime che recitano le litanie; d) Dante parla con Sapìa di Siena, che
gli racconta la sua storia (parte centrale del canto).
2. Nel purgatorio Virgilio è costretto continuamente
a chiedere la strada che devono prendere per proseguire il cammino. Ciò indica le difficoltà della ragione a individuare la via del bene, se non è aiutata
dalla grazia di Dio. Nel purgatorio il sole svolge in
modo massiccio la funzione di punto di riferimento,
per individuare la strada giusta da percorrere. Gli si
attribuisce questa funzione fin da If I, 18 (il pianeta,
che guida i viandanti per ogni strada, sta scendendo
dietro al dilettoso monte). L’alternativa notturna è
la stella polare. Il sole perciò diventa facilmente il
simbolo della divinità, poiché esso, proprio come la
divinità, dà luce e dà vita (la vita della natura e
quindi dell’uomo è legata alla luce). Di conseguenza è comprensibile che presso molti popoli la divinità venga identificata con il sole e che il sole sia adorato.
Divina commedia. Purgatorio, a cura di P. Genesini 48
2.1. Virgilio «poi fisamente al sole gli occhi porse;
Fece del destro lato a muover centro, E la sinistra
parte di sé torse» (vv. 13-15). Insomma fa una piroetta. Il modo di scegliere la strada messo in atto dal
poeta latino non è particolarmente razionale, ma in
caso di necessità e in mancanza di meglio – non ci
sono anime a portata di mano – ci s’ingegna...
2.2. Dante è costantemente attento alla mimica e
all’atteggiamento dei personaggi che incontra. In If
XV, 22-24, il maestro Brunetto Latini gli afferra un
lembo della veste (e non va oltre...). In If XXI, 139,
il diavolo Barbariccia dà un curioso segnale di partenza agli altri diavoli: «ed elli avea del cul fatto
trombetta». In If XXV, 2, un diavolo offende Dio
con un gesto osceno. Quello delle fiche.
3. Gli inviti all’amore sono esempi presi indifferentemente dalla cultura pagana e da quella cristiana.
«Non hanno più vino» sono le parole che durante le
nozze di Cana Maria dice al figlio per invitarlo a
compiere il miracolo: il vino era finito. Lei interviene anche se era soltanto una degli invitati (Gv 2,
3). L’altra voce, «Io sono Oreste», rimanda alla gara
di amicizia intervenuta tra Pilade e Oreste: Pilade
vuole subire la condanna per l’amico. Anche i pagani avevano un debole ed apprezzavano le storie e gli
aneddoti edificanti. «Amate coloro dai quali aveste
male» sono le parole con cui Cristo invita ad amare
anche i propri nemici e coloro che ci fanno del male
(Mt. 5, 43-48; Lc 27-28). Oltre a ciò le voci chiedono preghiere per ridurre il tempo della pena. Le anime purganti, che hanno gli occhi cuciti, ascoltano
le voci.
4. Le anime recitano le litanie e si rivolgono a Maria, a san Michele, a san Pietro e a tutti i santi. In
questo caso i santi invocati devono rispondere con le
preghiere, che abbreviano la permanenza delle anime in purgatorio. Normalmente essi erano invocati
affinché proteggessero o facessero una grazia al fedele in difficoltà. E i santi si specializzano a seconda dei bisogni del fedele, lo aiutano e talvolta intervengono in modo eccezionale facendo i miracoli. Le
assidue richieste di aiuto caratterizzano forse la religione cristiana rispetto alla religione romana e a
quella greca: queste religioni imponevano sacrifici
per propiziarsi gli dei ed avevano dei santuari dove
il fedele chiedeva aiuto e lasciava gli ex voto. Tutto
qui. Il cristianesimo riprende queste forme di religiosità, ma amplia a dismisura le preghiere e, più in generale, il rapporto del fedele con la divinità. La
nuova religione conquista sistematicamente e consapevolmente lo spazio (i tabernacoli, i capitelli e le
croci di legno dispersi nelle campagne), il tempo (un
santo per ogni giorno del calendario, l’anno liturgico, le feste), la vita (dal battesimo sino alla estrema
unzione), le preghiere, il canto, i salmi, i segni, simboli ecc. Le preghiere sono rivolte a Dio, alla Santissima Trinità e alla Vergine Maria, ma assumono
anche la forma di giaculatorie e di brevi invocazioni. Sono le preghiere del mattino, della sera, le preghiere prima del pasto, le preghiere di ringraziamento. Nessuna religione ha dispiegato altrettanta intelligenza e creatività nella conquista del mondo umano e del mondo divino.
5. Sapìa di Siena non può rivalersi per l’offesa che
suo marito subisce nel non ottenere la podestà di
Colle di Val d’Elsa. Perciò può vendicarsi soltanto
provando soddisfazione del male altrui, quando i
suoi concittadini sono sconfitti dai fiorentini. Ai
suoi occhi essi vengono puniti per interposta persona. La sua soddisfazione è tanto grande, che se la
prende anche con Dio. Ma poi ritorna nei ranghi e in
fin di vita si pente. Ringrazia Pier Pettinaio, che con
le sue preghiere le ha abbreviato la permanenza
nell’antipurgatorio. Il terziario francescano quindi si
è comportato verso il prossimo in modo diverso da
lei: non ha provato invidia, ma altruismo e carità
cristiana. In purgatorio la donna ha mantenuto il
forte carattere e le abitudini che aveva in vita. Ora
però le dirige in un’altra direzione: prima invidiava
il prossimo, ora rimprovera Dante per l’errore che fa
e rettifica le sue parole (vv. 94-96); prima invidiava
il prossimo, ora fustiga ferocemente se stessa (vv.
109-114 e 121-123); prima invidiava il prossimo,
ora riconosce esplicitamente che si trova in purgatorio grazie alle preghiere del prossimo; prima invidiava il prossimo e desiderava il successo mondano
dei concittadini, ora riconosce la vanità di tale successo e lo sferza senza mezzi termini (vv. 152-154).
La donna non si è comportata diversamente da Paolo di Tarso: prima della conversione impiegava le
sue energie a perseguitare i cristiani, dopo la conversione impiega le stesse energie nella diffusione
del messaggio cristiano. La stessa irruenza e la stessa visione senza sfumature che c’era prima rimane
anche dopo.
5.1. La donna ha una forte personalità ed è una delle
poche figure femminili a cui il poeta riserva un canto intero: neanche Farinata degli Uberti, uomo politico e personaggio storico significativo, ha questo
privilegio. E proprio per questo ricorda più i grandi
personaggi dalle forti passioni dell’inferno – Pier
delle Vigne, Capanèo, Brunetto Latini, Ulisse ecc. –
, piuttosto che i personaggi proiettati verso l’espiazione del purgatorio. Essa non è piaciuta ai critici,
che la ritengono un personaggio non ben riuscito. A
loro avviso negli ultimi versi sembra conservare la
consueta invidia verso i senesi. In realtà essi dimenticano che la valutazione netta e senza sfumature
sull’operato dei senesi proviene non da un’anima
terrena, ma da un’anima purgante, che ha capito
quali sono i veri valori della vita. La donna ripete in
un altro contesto la condanna dei valori terreni e
della fama che poco prima aveva fatto Oderisi da
Gubbio (Pg XI). Vi aggiunge soltanto il suo spirito
manicheo e la sua lingua sferzante.
5.2. Poco più sopra (Pg V) il poeta aveva incontrato
anime che avevano rimosso la colpa ed erano divenute irriconoscibili, proiettate com’erano nell’espiazione. Eppure avevano peccato fino all’ultima ora e
soltanto nell’ultimo istante di vita si erano pentite e
salvate. Ugualmente Oderisi si è staccato dalla vita
terrena. La donna no: ricorda e riconosce il suo peccato per punire di più se stessa. Proprio il contrario
di Capanèo, il quale neanche dopo morto vuole riconoscere che la divinità è più forte di lui (If XIV).
Divina commedia. Purgatorio, a cura di P. Genesini 49
6. Tra i senesi che muoiono nella battaglia di Colle
di Val d’Elsa è il nipote Provenzan Salvani. Molto
probabilmente la donna desiderava la morte del nipote più di quella degli altri suoi concittadini. Egli
aveva dato al fratello la carica di podestà a Colle di
Val d’Elsa, che spettava al marito di Sapìa. Di qui il
desiderio di vendetta. I due parenti sono puniti in
cornici vicine, quella dei superbi e quella degli invidiosi. Il peccato di Sapìa è meno grave di quello di
Provenzan. Tuttavia il nipote esce dall’antipurgatorio per il suo atto di umiltà a favore dell’amico incarcerato; la donna grazie all’aiuto altrui, alle preghiere di Pier Pettinaio. Questo crogiolo di violenza, che non risparmia neanche l’interno della famiglia, è duramente condannato da Dante in Pg VI,
176-151.
7. Sapìa da una parte è pungente verso i suoi concittadini (vv. 151-154), dall’altra desidera essere ricordata sulla terra presso di loro (vv. 148-150).
L’atteggiamento forse è contraddittorio o forse non
lo è, anche se si potrebbe notare che l’animo umano
è normalmente contraddittorio. Il fatto è che farsi
ricordare da chi prima si invidiava è un modo per
punirsi e purificarsi; e sferzarli per i loro propositi
vani è un modo per dimostrare la propria sollecitudine verso di loro. Essa desidera che il poeta riferisca che ora non è più invidiosa: vuole che ricordino
un’altra Sapìa, una Sapìa che ora ha una buona fama, perché ha abbandonato l’invidia con cui la conoscevano. Le anime dell’inferno come quelle del
purgatorio desiderano essere ricordate dai vivi. Ma
la situazione è diversa: le prime vogliono semplicemente essere ricordate perché, morte alla grazia, vogliono almeno stare vive (e felici) nel ricordo dei
vivi; le seconde vogliono esser ricordate ma in modo
più articolato: vogliono far sapere che sono salve,
che hanno bisogno delle preghiere dei vivi, che Dio
è infinita misericordia, che i valori umani sono nulla
ecc. Insomma, mentre invitano i vivi a ricordarle,
danno qualche suggerimento che spinga verso una
vita più consona ai valori cristiani. Come in tanti altri casi, Dante inserisce lo stesso elemento in contesti diversi; in questo modo gli fa assumere significati
diversi. Un esempio tra i tanti: tacere il nome di colui che fece per viltà il gran rifiuto è una durissima
condanna per il dannato (If III, 59-60); tacere il proprio nome, come il poeta fa qui, è una manifestazione di umiltà (Pg XIII, 133-138). In un altro caso il
poeta insiste nel chiedere il nome a un’anima. Guido
da Montefeltro è restìo a dirglielo: se la sua storia si
fosse conosciuta, egli si sarebbe coperto di vergogna
sulla terra. Nel Medio Evo il nome indica l’individuo o, meglio, è l’individuo. Nomen omen est.
7.1. Anche i dannati come i purganti provano un’intensa nostalgia della terra e desiderano essere ricordati: da Ciacco (If VI, 88-90) a Brunetto Latini (If
XV, 119-120) a tutte le altre anime, perché essi sono attaccati alla vita terrena, durante la quale hanno
amato e sofferto, hanno vinto o sono stati vinti. Ed
hanno espresso le loro capacità e i loro desideri.
8. La donna riconosce che non è stata fedele al suo
nome e che si è preoccupata più delle disgrazie altrui che della sua buona sorte: «Savia non fui,
avvegna che Sapìa Fossi chiamata, e fui de li altrui
danni Più lieta assai che di ventura mia» (vv. 109-
112). La donna fa derivare il suo nome dal verbo
sapio, io so, ma nel senso io sono saggio, sapiente,
un livello di conoscenza superiore al semplice conoscere, espresso con scio, io so (da scio deriva la parola scientia, il sapere scientifico). Proprio ciò che
essa non è. Nel Medio Evo si pensava che nomen
omen est, cioè che il nome imposto ad una persona
condizionasse la vita, il desino, il futuro di questa
persona. Questa convinzione si trova espressa anche
in Pd XII, 67-68 e 79-81, che parla della vita di san
Domenico di Calaruega. Ben inteso, se l’individuo
si comportava in sintonia con il suo nome, allora voleva dire che il nome aveva condizionato il destino.
Se non si comportava in sintonia, allora voleva dire
che si era comportato in modo contrastante con il
suo nome (e la previsione non ne risentiva). Se aveva un nomen che non poteva diventare omen, nessuna paura: non si faceva nessuna previsione, così non
c’erano problemi di conferma né di smentita. E anche in questo caso tutto andava bene. In altre parole
la cultura medioevale prestava una particolare attenzione al nomen-omen, e, se la previsione non era
confermata, niente di male: si aspettava che lo fosse
in un’altra circostanza. L’esperimento, con la conseguente dimostrazione o falsificazione di una tesi,
non esisteva, come non esistono nella cultura
dell’uomo comune di oggi, che si affida ai maghi e
agli indovini. Invece la scienza dice che di una tesi
– di ogni tesi – ci deve essere una dimostrazione (una conferma, una prova) intersoggettiva e che la dimostrazione deve essere ripetibile e deve dare sempre gli stessi risultati. Ogni tanto però uno scienziato
viene scoperto a barare...
9. Dante riconosce i suoi difetti: dopo morto resterà
per poco tempo nella cornice degli invidiosi, ma un
tempo molto più lungo nella cornice dei superbi. Era
un difetto di famiglia, ereditato da Alighiero I, il
suo bisavolo, che aveva dato il nome alla famiglia, il
quale sta espiando ormai da oltre 100 anni il suo
peccato tra i superbi (Pd XV, 91-93). Il poeta riconosce anche che i suoi versi sono pungenti e possono
risultare di sapore acre e amaro a chi li ascolta (Pd
XVII, 109-120). Insomma presenta la storia e i personaggi così come sono, anche se cerca di piegarli
alle sue esigenze poetiche, narrative, politiche e religiose. E non esclude nemmeno se stesso da questo
trattamento: presenta anche quegli aspetti che sono
negativi ma che gli permettono di conseguire fama e
gloria.
10. Dante non rivela il suo nome alla donna, anche
se non ha alcun motivo per tacerlo (vv. 130-138).
Poco prima non lo aveva detto neanche a Umberto
Aldobrandeschi (Pd XI, 55). Il motivo è facile da
capire: vuole disporsi nello stesso atteggiamento di
umiltà che hanno le anime. Il poeta fa così una variazione sul tema del nome detto e non detto, del
personaggio non nominato (colui che fece per viltà
il gran rifiuto, If III) e anonimo (il cespuglio dilaniato dalle cagne che inseguivano Lano da Siena, If
XIII), del personaggio che non vuole dire il suo nome e lo dice (Guido da Montefeltro, If XXVII). Più 
Divina commedia. Purgatorio, a cura di P. Genesini 50
avanti incontra una donna (Pg XXVIII, 37-42), che
non dice il suo nome, lo dirà Beatrice sei canti dopo
(Pg XXXIII, 118-119). In tal modo il poeta risulta
costantemente vario, interessante e sorprendente e
perciò efficace sul piano narrativo.
11. La donna si accorge che Dante è vivo, pur avendo gli occhi richiusi da un filo di ferro (vv. 131-
133). Guido da Montefeltro invece non se ne era accorto, e ci fa una bruttissima figura; eppure in vita
era famoso per la sua astuzia (If XXVII). All’inferno
se n’era accorto Farinata degli Uberti, Brunetto Latini ecc.; e nel purgatorio in genere se ne accorgevano normalmente le anime, aiutate dall’ombra che
il poeta proietta per terra. Oltre che i demoni. Così
la senese reagisce con un’osservazione fresca e ingenua, coerente con la sua recente conversione all’amore verso il prossimo: «Oh, questa è a udir sì cosa
nuova», Rispuose, «che gran segno è che Dio t’ami;
Però col priego tuo talor mi giova» (vv. 145-147).
Poi ritorna a pensare ai senesi, che sono accecati dal
desiderio di fare progetti irrealizzabili sul porto di
Talamone. Il poeta non li doveva stimare affatto, se
non li degna neanche di un’invettiva seria, come aveva fatto con i pisani e con i genovesi (If XXXIII,
79-90, 151-157). Le bestie venute da Fiesole, cioè i
fiorentini, non fanno testo, poiché il poeta ha una
particolare predilezione per loro (If XV, 61-78;
XXVI, 1-6; Pg VI, 127-151; Pd IX, 127-132 ecc.).
12. Sapìa da Siena si inserisce nella lunga schiera di
donne, che costellano la Divina commedia: nell’Inferno le donne (e i cavalieri antichi) dominate dalla
lussuria, tra le quali s’impone Francesca da Polenta
(If V), l’incestuosa Mirra che si fa possedere dal padre e la moglie di Putifarre che cerca (ma invano!)
di gustare le prestazioni di Giuseppe (If XXX); poi
nel Purgatorio Pia de’ Tolomei, uccisa dal marito
di cui ancora è innamorata (Pg V), Matelda, la donna misteriosa e primaverile che passa il tempo a raccogliere fiori nel paradiso terrestre (Pg XXVIII),
Beatrice, che accoglie il poeta in preda a un attacco
isterico (Pg XXX); poi in Paradiso Piccarda Donati
e Costanza d’Altavilla, due donne smonacate (Pd
III), Cunizza da Romano e Raab, due donne leggere
(Pd IX), infine la Vergine Maria, di cui per prudenza non si può parlare che in bene, altrimenti Dio Padre e Dio Figlio ed anche Dio Spirito Santo, che
l’ha messa incinta, potrebbero legarsela al dito (Pd
XXIII e XXXIII).
12.1. Per il poeta la vita spirituale e terrena delle
donne è estremamente limitata: quando pensano,
pensano al sesso (fuori del matrimonio, in modo ossessivo ed eccessivo, ed in forme incestuose) o non
ci pensano affatto e preferiscono ritirarsi in un convento come spose di Cristo. L’unica eccezione sembra essere Sapìa, che dedica la sua (limitata) intelligenza all’invidia e a vendicarsi – peraltro attraverso
i fiorentini – dell’ingiustizia che il marito – non lei
– ha subito. Se le donne hanno così poco valore e
così poco cervello, non si capisce perché il poeta
abbia passato la vita a cantarle. Però, per prudenza,
sarebbe opportuno sentire l’opinione che Gemma
Donati, la moglie paziente, si è fatta su di lui dopo
anni e anni di matrimonio: egli era o non era un bravo marito, in tutte le sfaccettature che la parola e il
legame indicano? Difficile dirlo, non ci sono documenti. Era oberata dal lavoro domestico. Probabilmente egli con le donne preferiva rapporti masochistici, come si desume dall’incontro che ha con Beatrice in cima al paradiso terrestre a dieci anni dalla
morte: lei lo maltratta in presenza di 100 angeli che
guardano e ascoltano con grande delizia (Pg XXX).
13. La pena degli invidiosi è crudele: hanno gli occhi chiusi da un filo di ferro. In vita li avevano usati
per guardare con invidia il prossimo; in + video significa guardo male qualcuno. E sono vestiti di rozzo cilicio in segno di umiltà. Essi non vedono, perciò sono costretti ad aiutarsi reciprocamente. È la
legge del contrappasso: fanno l’opposto di quel che
facevano in vita. Nelle società tradizionali a bassa
produttività e a bassa specializzazione tutti coloro
che avevano qualche imperfezione fisica erano destinati a pesare sulla società perché potevano vivere
soltanto di elemosine. E talvolta la loro percentuale
raggiungeva valori altissimi, fino al 30% della popolazione. L’esempio dei ciechi che il poeta fa è particolarmente vivo agli occhi e all’esperienza dei suoi
contemporanei. Peraltro nel Duecento e nel Trecento si chiudevano in questo modo gli occhi allo sparviero selvatico, affinché restasse tranquillo.
13.1. Il poeta, con assoluta coerenza, aveva fatto più
sopra l’esempio dei ciechi, che si sostengono a vicenda e che chiedono qualche elemosina davanti alle chiese durante le feste del perdono. Egli è sempre
attento alla realtà, alla natura come alla società come all’individuo come ai giochi e al minimo comportamento degli individui. Fin da If II, 127-132, il
poeta ricorre a splendide similitudini per arricchire
ed esplicare il suo pensiero. E al suo tempo esse erano immediatamente comprese, perché il lettore faceva esperienza diretta di piante ed animali.
La struttura del canto è semplice: 1) Virgilio sceglie la strada da fare; 2) i due poeti s’incamminano
e sentono delle voci che invitano all’amore; 3) Dante chiede se c’è qualche anima italiana tra quelle appoggiate alla parete rocciosa; 4) una di queste anime, Sapìa di Siena, gli risponde affermativamente e
racconta la sua storia: 5) fu contenta quando vide i
senesi sconfitti, e disprezzò Dio; ma in fin di vita si
pentì; 6) ora le sue pene sono ridotte grazie alle preghiere di Pier Pettinaio. 
Divina commedia. Purgatorio, a cura di P. Genesini 51
Canto XVII
Ricorditi, lettor, se mai ne l’alpe
ti colse nebbia per la qual vedessi
non altrimenti che per pelle talpe,
1
come, quando i vapori umidi e spessi
a diradar cominciansi, la spera
del sol debilemente entra per essi;
4
e fia la tua imagine leggera
in giugnere a veder com’io rividi
lo sole in pria, che già nel corcar era.
7
Sì, pareggiando i miei co’ passi fidi
del mio maestro, usci’ fuor di tal nube
ai raggi morti già ne’ bassi lidi.
10
O imaginativa che ne rube
talvolta sì di fuor, ch’om non s’accorge
perché dintorno suonin mille tube,
13
chi move te, se ‘l senso non ti porge?
Moveti lume che nel ciel s’informa,
per sé o per voler che giù lo scorge.
16
De l’empiezza di lei che mutò forma
ne l’uccel ch’a cantar più si diletta,
ne l’imagine mia apparve l’orma;
19
e qui fu la mia mente sì ristretta
dentro da sé, che di fuor non venìa
cosa che fosse allor da lei ricetta.
22
Poi piovve dentro a l’alta fantasia
un crucifisso dispettoso e fero
ne la sua vista, e cotal si morìa;
25
intorno ad esso era il grande Assuero,
Estèr sua sposa e ‘l giusto Mardoceo,
che fu al dire e al far così intero.
28
E come questa imagine rompeo
sé per sé stessa, a guisa d’una bulla
cui manca l’acqua sotto qual si feo,
31
surse in mia visione una fanciulla
piangendo forte, e dicea: “O regina,
perché per ira hai voluto esser nulla?
34
Ancisa t’hai per non perder Lavina;
or m’hai perduta! Io son essa che lutto,
madre, a la tua pria ch’a l’altrui ruina”.
37
Come si frange il sonno ove di butto
nova luce percuote il viso chiuso,
che fratto guizza pria che muoia tutto;
40
così l’imaginar mio cadde giuso
tosto che lume il volto mi percosse,
maggior assai che quel ch’è in nostro uso.
43
I’ mi volgea per veder ov’io fosse,
quando una voce disse “Qui si monta”,
che da ogne altro intento mi rimosse;
46
e fece la mia voglia tanto pronta
di riguardar chi era che parlava,
che mai non posa, se non si raffronta.
49
Ma come al sol che nostra vista grava
e per soverchio sua figura vela,
così la mia virtù quivi mancava.
52
“Questo è divino spirito, che ne la
via da ir sù ne drizza sanza prego,
e col suo lume sé medesmo cela.
55
Sì fa con noi, come l’uom si fa sego;
ché quale aspetta prego e l’uopo vede,
malignamente già si mette al nego.
58
1. Ricordati, o lettore, se mai in montagna ti colse
[di sorpresa] la nebbia attraverso la quale tu vedevi
non altrimenti che attraverso la pellicola [che ha sugli occhi vede] la talpa, 4. come, quando i vapori
umidi e spessi cominciano a diradarsi, la sfera del
sole penetra debolmente attraverso di essi. 7. La tua
immaginazione può giungere facilmente a vedere
come io inizialmente rividi il sole, che già stava
tramontando. 10. Così, pareggiando i miei con i passi fidati del mio maestro, uscii fuori di tale nube ai
raggi [del sole] ormai spenti nei lidi più bassi [della
montagna]. 13. O nostra facoltà immaginativa, che
talvolta ci distrai dalla realtà esterna a tal punto, che
non ci si accorge [più di essa] per quanto tutto intorno suonino mille trombe, 16. chi muove te, se i sensi
non ti porgono [le loro percezioni]? Ti muove la luce che nel cielo prende forma per sé (=per influsso
degli astri) o per il volere divino, che la guida giù
[sulla terra]. 19. Nella mia immaginazione apparve
la figura dell’empietà di colei (=Progne) che mutò
forma nell’uccello che più si diletta a cantare (=l’usignolo). 22. E qui la mia mente si concentrò a tal
punto dentro di sé, che di fuori non proveniva cosa
che allora essa percepisse. 25. Poi dentro l’alta fantasia entrò [la visione d’]un uomo crocifisso (=il ministro Aman), sdegnoso e fiero nell’aspetto, e così
[atteggiato] moriva. 28. Intorno ad esso era il grande
re Assuero, Ester sua sposa e il giusto Mardocheo,
che fu così integro nelle parole e nelle azioni. 31. E,
come questa immagine si dissolse da se stessa, a guisa di una bolla [d’aria] a cui manca l’acqua sotto la
quale si fece, 34. nella mia visione sorse una fanciulla che, piangendo fortemente, diceva: «O regina,
perché per [un impeto d’] ira hai voluto annientarti?
37. Ti sei uccisa per non perdere Lavinia. Ora mi
hai perduto! Sono io, Lavinia, che piango, o madre,
la tua morte prima che la rovina altrui». 40. Come
s’interrompe il sonno se all’improvviso una nuova
luce percuote gli occhi richiusi e, interrotto, ha ancora qualche guizzo prima di svanire del tutto; 43.
così la mia immaginazione cadde giù non appena
una luce mi percosse il volto, molto più intensa che
quella [del sole] a cui siamo abituati. 46. Io mi volgevo per vedere dov’ero, quando una voce disse:
«Di qui si sale [la montagna]». Essa mi rimosse da
ogni altro proposito; 49. e fece il mio desiderio tanto
pronto a guardare chi era colui che parlava, che esso
non si sarebbe mai acquietato, se non davanti alla
cosa desiderata. 52. Ma, come [succede] davanti al
sole che abbaglia la nostra vista e per la luce eccessiva nasconde la sua figura, così la mia capacità visiva qui veniva meno. 55. «Questo è uno spirito divino (=un angelo), che c’indirizza nella via da salire
senza essere pregato, e che con la sua luce nasconde
se stesso. 58. Così fa con noi, come l’uomo si comporta con se stesso; perché chi aspetta di essere pregato e vede che hai bisogno di aiuto, malignamente
già si prepara a negarti il suo aiuto. 
Divina commedia. Purgatorio, a cura di P. Genesini 52
Or accordiamo a tanto invito il piede;
procacciam di salir pria che s’abbui,
ché poi non si poria, se ‘l dì non riede”.
61
Così disse il mio duca, e io con lui
volgemmo i nostri passi ad una scala;
e tosto ch’io al primo grado fui,
64
senti’mi presso quasi un muover d’ala
e ventarmi nel viso e dir: ‘Beati
pacifici, che son sanz’ira mala!’.
67
Già eran sovra noi tanto levati
li ultimi raggi che la notte segue,
che le stelle apparivan da più lati.
70
‘O virtù mia, perché sì ti dilegue?’,
fra me stesso dicea, ché mi sentiva
la possa de le gambe posta in triegue.
73
Noi eravam dove più non saliva
la scala sù, ed eravamo affissi,
pur come nave ch’a la piaggia arriva.
76
E io attesi un poco, s’io udissi
alcuna cosa nel novo girone;
poi mi volsi al maestro mio, e dissi:
79
“Dolce mio padre, dì, quale offensione
si purga qui nel giro dove semo?
Se i piè si stanno, non stea tuo sermone”.
82
Ed elli a me: “L’amor del bene, scemo
del suo dover, quiritta si ristora;
qui si ribatte il mal tardato remo.
85
Ma perché più aperto intendi ancora,
volgi la mente a me, e prenderai
alcun buon frutto di nostra dimora”.
88
“Né creator né creatura mai”,
cominciò el, “figliuol, fu sanza amore,
o naturale o d’animo; e tu ‘l sai.
91
Lo naturale è sempre sanza errore,
ma l’altro puote errar per malo obietto
o per troppo o per poco di vigore.
94
Mentre ch’elli è nel primo ben diretto,
e ne’ secondi sé stesso misura,
esser non può cagion di mal diletto;
97
ma quando al mal si torce, o con più cura
o con men che non dee corre nel bene,
contra ‘l fattore adovra sua fattura.
100
Quinci comprender puoi ch’esser convene
amor sementa in voi d’ogne virtute
e d’ogne operazion che merta pene.
103
Or, perché mai non può da la salute
amor del suo subietto volger viso,
da l’odio proprio son le cose tute;
106
e perché intender non si può diviso,
e per sé stante, alcuno esser dal primo,
da quello odiare ogne effetto è deciso.
109
Resta, se dividendo bene stimo,
che ‘l mal che s’ama è del prossimo; ed
esso
amor nasce in tre modi in vostro limo.
112
E' chi, per esser suo vicin soppresso,
spera eccellenza, e sol per questo brama
ch’el sia di sua grandezza in basso messo;
115
è chi podere, grazia, onore e fama
teme di perder perch’altri sormonti,
onde s’attrista sì che ‘l contrario ama;
118
61. Ora accordiamo il piede al suo invito; preoccupiamoci di salire prima che si faccia buio, perché
poi non si potrebbe, se il dì non ritorna». 64. Così
disse la mia guida, ed io con lui volgemmo i nostri
passi verso una scala. Non appena giunsi al primo
gradino, 67. sentii vicino a me quasi un movimento
di ali e un soffio di vento sul viso e le parole: «Beati
i pacifici, che sono senza l’ira malvagia!» (=l’angelo guardiano toglie una P dalla fronte del poeta).
70. Già si erano tanto levati sopra di noi gli ultimi
raggi [del sole] che sono poi seguìti dalla notte, che
le stelle apparivano da più lati. 73. «O virtù mia,
perché ti dilegui così?» dicevo fra me e me, perché
mi sentivo la forza delle gambe posta in tregua
(=sospesa). 76. Noi eravamo dove la scala non saliva
più verso l’alto, ed eravamo fermi, proprio come una
nave che è arrivata alla spiaggia. 79. Io attesi un
po’, [per sentire] se udivo qualcosa nel nuovo girone. Poi mi rivolsi al mio maestro e dissi: 82. «O mio
dolce padre, dimmi quale offesa si purga qui nel girone dove siamo? Se i piedi se ne stanno [fermi],
non vi stia anche il tuo discorso». 85. Ed egli a me:
«L’amore verso il bene, minore di quanto deve essere, si ripara proprio qui; qui si batte più velocemente
il remo usato troppo lentamente. 88. Ma, affinché tu
intenda ancora meglio, volgi la mente a me, e raccoglierai qualche altro buon frutto dalla nostra sosta». 91. «Né creatore né creatura» egli cominciò,
«o figliolo, fu mai senza amore, o naturale o
d’animo. E tu lo sai. 94. L’amore naturale è sempre
senza errore, ma l’altro può errare perché si rivolge
vero un oggetto cattivo o perché ha troppo o perché
ha poco vigore (=intensità). 97. Mentre esso è ben
diretto nel primo caso e nei secondi sa misurare se
stesso, non può esser causa di un piacere cattivo.
100. Ma, quando si piega verso il male o corre verso
il bene con più cura o con meno cura di quanto deve, la sua fattura (=l’uomo, creato da Dio) opera
contro il suo fattore (=il suo creatore, Dio). 103. Da
ciò puoi comprendere che conviene (=è necessario)
che l’amore sia in voi il seme di ogni virtù e di ogni
operazione che merita pene. 106. Ora, poiché
l’amore non può mai volgere lo sguardo (=allontanarsi) dal bene del suo soggetto, le cose sono protette dall’odio contro se stesse. 109. E, poiché non si
può intendere alcun essere diviso dal primo (=Dio) e
per sé stante, ogni effetto (=creatura) è sottratto
all’odio verso di Lui. 112. Se nelle distinzioni [dei
vari casi] giudico correttamente, resta che il male
che si desidera è quello verso il prossimo. Questo
desiderio maligno nasce in tre modi nel vostro animo. 115. Vi è chi (=il superbo) spera di eccellere
per il fatto che il suo vicino è abbattuto, e soltanto
per questo brama che quegli sia abbassato dalla sua
grandezza. 118. Vi è chi (=l’invidioso) teme di perdere il potere, la gratitudine altrui, l’onore e la fama
perché un altro lo supera, perciò si rattrista tanto che
ama il contrario.
121
Divina commedia. Purgatorio, a cura di P. Genesini 53
ed è chi per ingiuria par ch’aonti,
sì che si fa de la vendetta ghiotto,
e tal convien che ‘l male altrui impronti.
Questo triforme amor qua giù di sotto
si piange; or vo’ che tu de l’altro intende,
che corre al ben con ordine corrotto.
124
Ciascun confusamente un bene apprende
nel qual si queti l’animo, e disira;
per che di giugner lui ciascun contende.
127
Se lento amore a lui veder vi tira
o a lui acquistar, questa cornice,
dopo giusto penter, ve ne martira.
130
Altro ben è che non fa l’uom felice;
non è felicità, non è la buona
essenza, d’ogne ben frutto e radice.
133
L’amor ch’ad esso troppo s’abbandona,
di sovr’a noi si piange per tre cerchi;
ma come tripartito si ragiona,
136
tacciolo, acciò che tu per te ne cerchi”. 139
121. E vi è chi (=l’iracondo) per l’ingiuria [ricevuta] sembra che si sdegni, tanto che si fa ghiotto della
vendetta (=vuol vendicarsi), e da tale stato [d’animo] è spinto a fare il male agli altri. 124. Queste tre
forme di amore [rivolto al male altrui] si piangono
nei gironi sottostanti. Ora voglio che tu intenda
dell’altro [tipo di amore], quello che corre verso il
bene in misura scorretta. 127. Ogni uomo conosce in
modo confuso e desidera un bene (=Dio) nel quale si
acquieta il suo animo; per questo motivo ciascuno si
sforza di raggiungere tale bene. 130. Se un amore
lento trascina voi [uomini] a vedere Lui (=Dio) o ad
acquistare Lui, questa cornice, dopo il giusto pentimento, vi fa soffrire per tale lentezza. 133. Vi è poi
un altro bene (=il bene materiale) che [però] non
rende l’uomo felice; [perché esso] non è la felicità,
non è quel Bene assoluto, [che è] il frutto e la radice
d’ogni bene [relativo]. 136. L’amore, che troppo si
abbandona ad esso, si piange nei tre cerchi sopra di
noi. Ma taccio come il ragionamento lo distingua in
tre parti, 139. affinché tu lo scopra da solo».
I personaggi
Progne, figlia di Pandione, re di Atene, per vendicarsi del marito Tereo, re di Tracia, che l’aveva tradita con la sorella Filomela, uccide il figlio Ati e
glielo dà da mangiare. Quando se ne accorge, Tereo
insegue le due sorelle, per ucciderle. Ma intervengono gli dei, che lo trasformano in upùpa, mentre
trasformano Progne in usignolo e Filomela in rondine. In tal modo la donna è punita per la sua ira. La
fonte di Dante è Ovidio, Metam. IV, 412 sgg.
Aman, ministro del re persiano Assuero, condanna a
morte Mardocheo e tutti gli ebrei, perché questi non
volevano attribuirgli onori divini. A favore di Mardocheo interviene la regina Ester, che rivela al sovrano il proposito del primo ministro. Assuero punisce Aman facendolo crocifiggere sulla stessa croce
preparata per Mardocheo (Est. 7, 10).
Mardocheo è tutore e zio di Ester, moglie del sovrano persiano Assuero (Est. 2, 7). Rispettoso della
legge ebraica, si rifiuta di attribuire onori divini ad
Aman, ministro del re persiano Assuero. Questi lo fa
condannare a morte, ma Ester lo salva e fa condannare il ministro.
Ester è una bellissima donna ebrea, adottata da Mardocheo. Diventa moglie del re persiano Assuero e,
come regina, protegge gli ebrei (Est. 2, 17).
Lavinia, figlia del re Latino e di Amata, rimprovera
la madre, che si è uccisa quando crede alla notizia,
falsa, che sia stato ucciso Turno, re dei rùtuli, a cui
aveva promessa la figlia. La fonte di Dante è Virgilio, Eneide, XII, 595 sgg.
L’angelo splendente è l’angelo della pace, che custodisce la quarta cornice. Indica ai poeti la salita e
con un colpo d’ala toglie una P, iniziale di peccato,
dalla fronte di Dante.
Commento
1. Il canto si sviluppa nei seguenti momenti: a) attraverso quel senso interno che è l’immaginazione Dante ha un rapimento estatico e vede tre esempi d’ira
punita (Progne, Assuero e la madre di Lavinia); poi
b) Dante e Virgilio incontrano l’angelo della pace,
che indica loro la strada e toglie una P dalla fronte
del poeta; infine 3) Virgilio spiega l’ordinamento
del purgatorio in base alla teoria dell’amore (la parte centrale del canto).
2. Dante non vede, ha una visione estatica grazie
alle capacità della sua immaginazione. Così può vedere, assistere o rappresentarsi i tre esempi d’ira punita. Normalmente la conoscenza abbina i dati dei
sensi e l’elaborazione che l’immaginazione – il senso interno – fa di questi dati. Ma in casi particolari
l’immaginazione può staccarsi dai sensi e procedere
da sola. A condizione però che sia aiutata dall’influsso degli astri o dal volere divino (vv. 17-18). Il
poeta insiste che i tre esempi appaiono, piovono e
irrompono nella sua immaginazione (vv. 21, 25,
31). Ben inteso, in questo caso non ci sono problemi:
i tre esempi possono provenire dalla memoria e
l’immaginazione ha semplicemente il compito di
rappresentarli in modo particolarmente vivo. Il poeta
però pensa ad una capacità ben più icastica che
l’immaginazione ha di rappresentarsi la realtà grazie
al potere dell’immaginazione, peraltro aiutata dal
cielo. D’altra parte le capacità di concentrarsi della
facoltà immaginativa sono tali – nota il poeta – che
spesso non ci si accorge di quel che succede fuori di
noi nemmeno se suonassero mille trombe. L’immaginazione del poeta poi si spegne, quando una luce
più intensa della luce del sole gli colpisce il volto
(vv. 40-45). È la luce dell’angelo posto a guardia
della cornice, che indica la strada per proseguire.
3. Dante assiste a tre esempi d’ira punita: a) Progne
che si adira contro il marito che l’ha tradita ed è trasformata in usignolo; b) Aman, ministro del re persiano Assuero, che viene punito per l’ira dimostrata
verso il giusto Mardocheo; quindi c) la regina Amata che si adira per la falsa notizia della morte di
Turno, a cui aveva promesso in sposa la figlia, e irrazionalmente si uccide. Essi sono presi rispettivamente dalla mitologia classica, in questo caso da 
Divina commedia. Purgatorio, a cura di P. Genesini 54
Ovidio, dalla Bibbia e dall’Eneide, le opere che
hanno formato più delle altre la sua cultura poetica.
3.1. Progne si adira eccessivamente contro il marito
che l’ha tradita ed attua una vendetta eccessiva: uccide il figlio e glielo dà da mangiare. Il marito se ne
accorge e reagisce in modo ugualmente eccessivo e
irrazionale: insegue la moglie e la sorella divenuta
sua amante, per ucciderle. La donna perciò è punita
dagli dei, che la trasformano in uccello. Ma anche
gli altri personaggi coinvolti sono puniti e trasformati in uccelli. La punizione, che tutti gli interessati
subiscono, è giusta, perché non soltanto nella vita
normale, ma anche nelle situazioni eccezionali si
deve far pratica del giusto comportamento e della
giusta misura. L’ira invece è un comportamento eccessivo e in quanto tale va contro la ragione, che è il
corretto criterio di misura delle azioni umane.
3.2. La storia di Mardocheo è esemplare: egli è giusto, buono e mansueto; il ministro Aman è arrogante,
cattivo, violento e non rispetta Dio. Perciò si adira
contro di lui e si prepara ad ucciderlo. Ma il giusto
sarà esaltato e il malvagio sarà punito. Ben inteso,
per il principio di amplificazione, sulla stessa croce
preparata per il primo: grazie ad Ester la giustizia
trionfa. La storia è edificante, la ricostruzione dei
fatti è ad effetto. Spiegazioni più verosimili sono
che il sovrano abbia eliminato Aman perché stava
diventando troppo potente e troppo pericoloso o perché era di capacità troppo modeste. Un’altra spiegazione può essere che le prestazioni sessuali di Ester
erano tanto apprezzabili, che valeva la pena di pagarle con la testa del primo ministro. Tanto di ministri ce ne sono tanti, di donne così gratificanti veramente poche. E poi si doveva un po’ di riconoscenza
a Mardocheo, che l’aveva saputa educare così bene!
3.3. La storia di Mardocheo sarà in séguito ribadita
(e rovesciata) nella figura di Romeo di Villanova
(Pd VI, 127-142): Romeo serve bene Raimondo Berengario, il suo datore di lavoro. Ma gli altri cortigiani, invidiosi per il suo ben fare, lo calunniano.
Egli presenta il rendiconto del suo operato (ha aumentato del 20% il patrimonio ed ha sposato le figlie del conte a quattro sovrani). Poi se ne va vecchio e solo, quindi nel momento di maggior bisogno,
a mendicare un tozzo di pane per vivere. Ma dopo
morto ottiene il giusto premio delle sue buone azioni: nell’al di là va in paradiso, nell’al di qua la sua
onestà è riconosciuta.
3.4. Amata vuole dare in sposa la figlia a Turno, re
dei rùtuli, e non a Enea, appena arrivato. Quando
sente la notizia, falsa, che Turno è morto in battaglia, rivolge irrazionalmente contro se stessa l’ira, e
si uccide. Lavinia piange disperata: ora la madre,
uccidendosi, l’ha persa veramente.
4. L’angelo abbagliante di luce, che custodisce la
cornice e indica la strada, è l’angelo della misericordia. Con un colpo d’ala toglie una P, iniziale di peccato, dalla fronte del poeta e canta la beatitudine
«Beati i pacifici, perché essi saranno chiamati figli
di Dio» (Mt. 5, 9). Il poeta ha modificato la beatitudine, seguendo la distinzione che si faceva nelle
scuole e nei testi di morale tra ira bona e ira mala.
L’ira buona è quella che è sottoposta alla ragione
ed è giustificata: è il giusto sdegno, rivolto verso il
bene. L’ira malvagia invece è quella che non segue
la ragione e si rivolge al male, alla violenza, alla
vendetta, andando oltre i giusti limiti. Come nei tre
esempi proposti da Dante. E interamente incentrata
sul criterio della giusta misura e dei giusti limiti è
la teoria dell’amore che Virgilio si prepara ad enunciare. L’angelo va confrontato con tutti gli altri
guardiani o sotto guardiani che popolano cerchi, gironi e cornici della Divina commedia. Il poeta riserva la mitologia classica all’inferno e l’angelologia
al purgatorio.
5. Quando scende la sera, le anime del purgatorio
non possono più muoversi e restano ferme dove si
trovano (vv. 70-75). Anche Dante sente la forza delle gambe venirgli meno. Il motivo di ciò è di facile
comprensione: quando scende la sera, il sole, simbolo della divinità, fa venir meno la luce della grazia, perciò le anime non hanno più il desiderio, la
volontà e l’energia per proseguire. Virgilio, sempre
ragionevole, cerca di far passare utilmente questo
tempo, ed espone a Dante l’ordinamento morale del
purgatorio. Il poeta applica la massima che «’l perder tempo, a chi più sa, più dispiace» (Pg III, 77-
78). Dell’ordinamento dell’inferno Virgilio aveva
parlato in If XIV, 16-111. Dell’ordinamento del paradiso Beatrice parla in Pd IV, 28-41.
6. Dante propone una teoria dell’amore molto complessa. Sia Dio sia le creature non possono fare a
meno di provare un sentimento di amore. Dio ama le
creature, le creature devono amare il loro creatore.
L’amore delle creature è di due tipi: naturale o per
libera scelta. L’amore naturale si esprime sempre in
modo corretto; l’amore dettato dal libero arbitrio
può sbagliare perché si rivolge ad un oggetto sbagliato, oppure per troppo o troppo poco vigore. Finché si rivolge verso Dio e misura la sua intensità
quando si rivolge ai beni terreni, esso non è mai
peccaminoso. Quando si rivolge al male oppure con
più preoccupazione o con meno preoccupazione del
dovuto si rivolge al bene, l’uomo opera contro il suo
Creatore. Il ragionamento continua così: poiché chi
ama non può mai dimenticare il bene di se stesso,
cioè la propria incolumità, ogni creatura è assicurata
dall’odio che potrebbe provare contro se stessa; e,
poiché nessuna di esse si può concepire separata da
Dio, che le dà l’essere e che è il Bene supremo (Egli
diventa insomma quasi una parte della creatura stessa), allora nessuna può provare odio verso il suo
Creatore. Da ciò consegue che una creatura può
provare odio soltanto verso le altre creature, cioè
l’uomo può provare odio soltanto verso gli altri uomini, che sono il suo prossimo. Ed è così: l’uomo
ama e vuole il male del prossimo.
6.1. Questo desiderio di danneggiare il prossimo è
di tre tipi. Il superbo vuole sminuire i meriti del
prossimo perché così può innalzare se stesso rispetto
al prossimo. L’invidioso ha paura che il prossimo lo
superi e lo abbassi, perciò si rattrista e desidera che
il prossimo cada in basso. Infine l’iracondo si sente
offeso dai successi del prossimo e trama vendetta.
Anche qui Dante considera tutti i casi e tutte le
combinazioni che il ragionamento indica. Infine il 
Divina commedia. Purgatorio, a cura di P. Genesini 55
poeta dice: l’uomo sente confusamente qual è il Bene che desidera, il Bene a cui tende, il Bene che riesce a soddisfare ogni suo desiderio. Perciò in questa
cornice deve espiare chi ha sentito con poco vigore
l’amore verso Dio. Gli altri beni, i beni terreni, in
cui l’uomo indugia e che spesso preferisce, non possono dare la felicità, perché soltanto Dio, la causa e
il fine di tutto, può darla. E chi ha amato Dio con
troppa tiepidezza deve ritornare in armonia con Lui
espiando nelle cornici sottostanti i peccati di superbia, invidia e avarizia.
7. La teoria dell’amore qui esposta da Dante si pone
a un livello ben diverso dell’amore fisico e psicologico, dominato dalla lussuria, che provano Francesca
e Paolo (e che è sostanzialmente un amore stilnovistico) (If V). Esso precede tale amore e si situa a un
livello di maggiore generalità e di maggiore complessità. È l’amore per se stessi, per la propria incolumità e per la propria felicità. È l’amore che spinge
a costituire la famiglia, la comunità degli amici, la
città e la società e che può degenerare in odio per il
prossimo (i sentimenti negativi di superbia, invidia e
ira). Questo amore ha la sua radice prima e il suo
fine ultimo in Dio. Anzi Dio stesso è amore, l’amore
che muove il sole e le altre stelle e che pervade di sé
tutto l’universo. Insomma la creatura rivolge fuori di
sé l’amore, perché Dio, che è amore, proietta verso
di essa tale amore. E la creatura deve perciò ritornare al suo principio, deve amarlo e amandolo ama anche tutte le altre creature, che acquistano una identità specifica: l’amore verso Dio, l’amore verso di sé,
l’amore verso il prossimo. L’amore verso il prossimo
si articola ulteriormente: l’amore verso la famiglia, i
parenti, gli amici, i concittadini, la patria ecc. in un
crescendo che si fa sempre più vasto.
7.1. Dietro a queste idee di Dante sta Tommaso
d’Aquino, ma anche san Paolo e sant’Agostino e le
correnti mistiche medioevali, da san Bernardo di
Chiaravalle a Gioacchino da Fiore, che occupano i
cieli più alti, quelli più vicini a Dio. La ragione va
bene per la terra e per l’uomo e può permettere di
percorrere i primi passi della teologia. Ma poi bisogna entrare nella fede e quindi abbandonarsi all’esperienza mistica, perché da sola la fede è incapace
di giungere in modo soddisfacente a Dio.
7.2. L’uomo prova il sentimento di amore verso se
stesso, verso il prossimo e Dio. E in Dio, che è il bene supremo, egli soddisfa e acquieta tutti i suoi desideri. Peraltro l’amore conosce anche il verso opposto: da Dio all’uomo. anzi questo amore precede
l’amore precedente: l’uomo è stato creato da Dio e
da Dio ha ricevuto quel sentimento di amore, e Dio
si pone come Bene supremo, che attrae verso di Sé
tutte le creature come fine ultimo della realtà. E perciò soltanto in Lui le creature possono trovare pace
ai loro desideri. Con un atto d’amore Egli ha creato
il mondo e ha deciso di mandare suo Figlio sulla terra.
7.3. Tommaso, Dante e il Medio Evo in proposito si
allontanano completamente dalle tesi di Aristotele:
il Dio dello stagirita è coeterno al mondo, ne è la
sfera ultima, quella più esterna, ed è Pensiero di
Pensiero, cioè pensa se stesso e non può pensare nulla di diverso da sé. Se lo pensasse, penserebbe qualcosa d’inferiore, perché costituito di materia. Il Dio
cristiano invece è esterno al mondo, è eterno ed ha
creato il mondo nel tempo con un atto d’amore. E
interviene costantemente nella gestione del mondo
con la Provvidenza e con i miracoli suoi o dei santi.
Insomma a) il Dio di Aristotele come il Dio cristiano
sono il fine ultimo della realtà e muovono tutto
l’universo attirandolo a sé con la forza del fine; e b)
il Dio di Aristotele è Pensiero di Pensiero; il Dio
cristiano è amore e irradia amore. Tuttavia c’è qualcos’altro che il cristianesimo trova in Aristotele, che
fa suo e che anzi amplifica: la concezione dell’universo come di un grande organismo le cui parti sono tutte collegate. E questo grande organismo pulsa
di vita, è vivo. Nel Vangelo c’è la parabola che Dio
è la vite che fornisce gli alimenti e gli uomini sono i
tralci. Le creature mostrano livelli di perfezione
sempre più elevati: passano da un’esistenza materiale (le cose) a una vita vegetativa (le piante), sensitiva (gli animali), fino alla vita razionale (gli uomini)
e spirituale (gli angeli).
8. Sostenendo la tesi che la struttura della realtà è
matematica e che Dio è il primo matematico, Galileo Galilei (1564-1642) distrugge il vitalismo
aristotelico-cristiano e dà inizio alla scienza moderna. René Descartes (1598-1651) esaspera questa posizione, riducendo la realtà a res extensa (la pura
estensione della materia) e a res cogitans (il puro
pensiero), che in qualche modo – l’autore non lo ha
mai chiarito – sono tra loro collegate. Baruch de
Spinoza (1632-1677), un altro invasato di razionalismo, applica la matematica alla morale e scrive
un’Ethica more geometrico demonstrata. Il cartesianesimo, che scomoda Dio per dimostrare che il
sapere umano è vero e solido, dà poi origine a quella
corrente paradossale che è l’occasionalismo: Dio
interverrebbe continuamente nella realtà, affinché i
pensieri degli uomini siano sempre coordinati e sincronizzati ai movimenti dei corpi... Filosofi e teologi medioevali avrebbero guardato con sorpresa e con
orrore queste follie della ragione e questo guazzabuglio di idee che mescolava fede e ragione e che
faceva di Dio non l’Essere Supremo, ma l’artigiano
incompetente, che aveva costruito un universo sgangherato, che aveva bisogno di una continua manutenzione.
8.1. Ma la scelta del matematismo e del meccanicismo non è condivisa da tutti gli scienziati: Gottfried
W. Leibniz (1646-1716), soprattutto nella breve opera intitolata Monadologia (1714), recupera il vitalismo di Aristotele, molto più vicino del matematismo galileiano alle sensate esperienze. Egli recupera anche la logica aristotelica e medioevale, cadute
nell’oblio, e vi apporta notevoli contributi. Ci voleva molto coraggio a parlare di vitalismo, quando tutti gli scienziati parlavano di meccanicismo. Il fatto
paradossale, che dimostra lo scarso buon senso degli
scienziati, è che nessuno vedeva il matematismo o il
meccanicismo, invece tutti vedevano la variegata
presenza del vitalismo anche nei minimi aspetti della realtà quotidiana. Gli scienziati dell’età moderna
non riuscivano a parlare all’uomo comune.
Divina commedia. Purgatorio, a cura di P. Genesini 56
9. Questo amore si potrebbe anche chiamare pulsione o propensione alla vita, istinto di vita, desiderio
di conseguire la felicità. Questa pulsione caratterizza gli esseri viventi e li contrappone alla materia inerte. Anche qui è presente l’idea che l’universo sia
una specie di grande organismo vivente, capace di
autoregolarsi e proiettato verso la vita e la felicità.
10. Se si abbandonasse alle sue rette inclinazioni e
ai suoi retti istinti, l’uomo non potrebbe sbagliare né
potrebbe peccare. E raggiungerebbe sicuramente e
facilmente i fini – la felicità terrena e ultraterrena –
stabiliti da Dio per lui. Egli però è dotato di libero
arbitrio, che lo spinge verso il male. Così a) corre
verso il male o b) corre verso il bene con minore o
con maggiore intensità di quel che deve fare.
10.1. Nel primo caso, poiché l’amore non si può allontanare da se stesso, allora l’uomo non può odiare
se stesso; non può odiare nemmeno Dio, a cui è unito e che è causa della sua esistenza. Può odiare soltanto il prossimo. Ed è quel che fa. Il poeta si preoccupa a questo punto d’individuare le possibili forme
di odio. Sono tre: a) il superbo è contento soltanto se
abbassa gli altri; b) l’invidioso è scontento perché si
sente superato dagli altri; c) l’iracondo si sente offeso, perciò si vendica e cerca il male degli altri.
10.2. Nel secondo caso l’uomo, che conosce confusamente qual è il bene e lo cerca, ama in modo
scorretto, perché ama troppo poco Dio (e soltanto in
Dio trova la felicità), invece ama troppo le creature,
cioè i beni mondani (e in essi non può trovare mai la
felicità). L’uomo quindi sbaglia perché non applica
il senso della misura, che gli indica il bene da raggiungere, il modo per raggiungerlo e il vigore con
cui raggiungerlo.
11. Questa articolata e puntigliosa teoria dell’amore,
che sta alla base dell’ordinamento del purgatorio
può essere opportunamente confrontata con la teoria
equivalente che sta alla base dell’ordinamento
dell’inferno (If XI, 22-111).
12. Dante e, con lui, il pensiero medioevale capiscono che per interpretare (e/o per valutare) un fatto
specifico ci vuole una teoria che inquadri il fatto in
un contesto generale. E quindi c’è bisogno di molta
teoria per spiegare anche il fatto più semplice.
Quando noi leggiamo che essi professavano la teoria
geocentrica, non dobbiamo fermarci all’errore, non
dobbiamo dimenticare che c’è alle spalle tutta questa consapevolezza teorica, metodologica ed epistemologica. Dovremmo concludere che nemmeno tutta
questa consapevolezza teorica è sufficiente per costruire l’epistème , cioè la conoscenza solida, e per
impedire il sorgere di nuove teorie.
10.1. Oltre a ciò il geocentrismo antico e medioevale è stato sostituito dalla teoria della gravitazione
universale di I. Newton (1642-1727). Ma anche
questa teoria ha fatto la fine della precedente. È durata due secoli e poi è stata sostituita dalla teoria
della relatività ristretta e generale (1905 e 1916) di
A. Einstein (1879-1955), che certamente non è la
teoria definitiva, perché deve essere coordinata con
la teoria dei quanti d’energia (1900) di M. Planck
(1858-1947). Ed oggi il mondo dell’infinitamente
piccolo e dell’infinitamente grande si è infinitamente complicato. Insomma, come diceva Galilei, la
scienza propone soltanto teorie (o verità) e le teorie
sono sempre storiche.
La struttura del canto è semplice: 1) Dante vede
nella sua immaginazione tre esempi d’ira punita
(Progne, Assuero e la madre di Lavinia); poi 2) i
due poeti incontrano l’angelo della pace, che indica
la strada e toglie una P dalla fronte del poeta; quindi
3) Virgilio spiega l’ordinamento del purgatorio in
base alla teoria dell’amore: 4) l’amore è istintivo (o
naturale) o per libera scelta; 5) il primo è sempre
corretto; 6) il secondo, che può essere verso Dio, se
stessi, il prossimo, può divenire amore per il male
del prossimo (superbia, invidia, ira) oppure 7) può
rivolgersi verso il suo oggetto, ma in modo troppo
intenso (lussuria, gola, avarizia) o troppo debole (accidia).
Divina commedia. Purgatorio, a cura di P. Genesini 57
Canto XXIV
Né ‘l dir l’andar, né l’andar lui più lento
facea, ma ragionando andavam forte,
sì come nave pinta da buon vento;
1
e l’ombre, che parean cose rimorte,
per le fosse de li occhi ammirazione
traean di me, di mio vivere accorte.
4
E io, continuando al mio sermone,
dissi: “Ella sen va sù forse più tarda
che non farebbe, per altrui cagione.
7
Ma dimmi, se tu sai, dov’è Piccarda;
dimmi s’io veggio da notar persona
tra questa gente che sì mi riguarda”.
10
“La mia sorella, che tra bella e buona
non so qual fosse più, triunfa lieta
ne l’alto Olimpo già di sua corona”.
13
Sì disse prima; e poi: “Qui non si vieta
di nominar ciascun, da ch’è sì munta
nostra sembianza via per la dieta.
16
Questi”, e mostrò col dito, “è Bonagiunta,
Bonagiunta da Lucca; e quella faccia
di là da lui più che l’altre trapunta
19
ebbe la Santa Chiesa in le sue braccia:
dal Torso fu, e purga per digiuno
l’anguille di Bolsena e la vernaccia”.
22
Molti altri mi nomò ad uno ad uno;
e del nomar parean tutti contenti,
sì ch’io però non vidi un atto bruno.
25
Vidi per fame a vòto usar li denti
Ubaldin da la Pila e Bonifazio
che pasturò col rocco molte genti.
28
Vidi messer Marchese, ch’ebbe spazio
già di bere a Forlì con men secchezza,
e sì fu tal, che non si sentì sazio.
31
Ma come fa chi guarda e poi s’apprezza
più d’un che d’altro, fei a quel da Lucca,
che più parea di me aver contezza.
34
El mormorava; e non so che “Gentucca”
sentiv’io là, ov’el sentia la piaga
de la giustizia che sì li pilucca.
37
“O anima”, diss’io, “che par sì vaga
di parlar meco, fa sì ch’io t’intenda,
e te e me col tuo parlare appaga”.
40
“Femmina è nata, e non porta ancor benda”,
cominciò el, “che ti farà piacere
la mia città, come ch’om la riprenda.
43
Tu te n’andrai con questo antivedere:
se nel mio mormorar prendesti errore,
dichiareranti ancor le cose vere.
46
Ma dì s’i’ veggio qui colui che fore
trasse le nove rime, cominciando
‘Donne ch’avete intelletto d’amore’”.
49
E io a lui: “I’ mi son un che, quando
Amor mi spira, noto, e a quel modo
ch’e’ ditta dentro vo significando”.
52
“O frate, issa vegg’io”, diss’elli, “il nodo
che ‘l Notaro e Guittone e me ritenne
di qua dal dolce stil novo ch’i’ odo!
55
Io veggio ben come le vostre penne
di retro al dittator sen vanno strette,
che de le nostre certo non avvenne;
58
1. Il parlare non faceva più lento l’andare, né
l’andare faceva più lento il parlare, ma ragionando
andavamo forte (=Dante e Forese Donati), così come una nave spinta da buon vento. 4. Le ombre, che
parevano cose morte due volte, guardandomi con
gli occhi infossati provavano meraviglia, essendosi
accorte che ero in vita. 7. Ed io, continuando il mio
discorso, dissi: «Ella (=l’anima di Stazio) se ne va
su (=in paradiso) forse più lentamente di quanto non
farebbe, a causa di qualcun altro (=Virgilio). 10.
Ma dimmi, se tu sai, dov’è Piccarda; dimmi se io
vedo qualche persona da notare tra questa gente che
così mi guarda». 13. «Mia sorella, che non so se
fosse più bella o più buona, ormai siede lieta e trionfante nella parte più alta del cielo con la sua corona [di gloria]». 16. Così disse prima; e poi: «Qui
non si vieta di nominare ciascuno, poiché le nostre
sembianze sono così smunte a causa del digiuno.
19. Questi» e fece segno con il dito, «è Bonagiunta,
Bonagiunta da Lucca; e quella faccia dietro di lui
(=papa Martino IV), piena di buchi più che le altre,
22. ebbe la Santa Chiesa sulle sue braccia: fu di
Tours, ed ora purga con il digiuno le anguille di
Bolsena e la vernaccia». 25. Mi nominò molti altri
ad uno ad uno; e parevano tutti contenti di essere
nominati, così che io non vidi alcun atto d’irritazione. 28. Vidi per la fame usare a vuoto i denti
Ubaldino della Pila e Bonifacio Fieschi, che con il
bastone vescovile fu pastore e diede pastura a molte
genti. 31. Vidi messer Marchese degli Argogliosi,
che a Forlì ebbe il tempo di bere con meno secchezza [di gola] e [in terra] fu tale, che non si sentì
mai sazio di cibo. 34. Ma, come fa chi guarda e poi
apprezza più uno che un altro, così io feci con quello di Lucca, che pareva più desideroso di conoscermi. 37. Egli mormorava; ed io sentivo un non so
che «Gentucca!» là sulla bocca, dove egli sentiva la
piaga della giustizia che così li consuma. 40. «O
anima» dissi, «che appari così desiderosa di parlar
con me, fa’ in modo che io t’intenda, e appaga te e
me con le tue parole.» 43. «È nata una donna, e non
porta ancora il velo nuziale» cominciò, «che ti farà
piacere la mia città, anche se qualcuno ne parla male. 46. Tu te ne andrai con questa predizione. Se le
parole che ho mormorato ti hanno fatto cadere in
errore, i fatti che vedrai ti chiariranno ancora meglio [quanto ho detto]. 49. Ma dimmi se io vedo qui
[davanti a me] colui che cominciò il nuovo modo di
poetare, scrivendo O donne che avete compreso
l’amore.» 52. Ed io a lui: «Io son uno che, quando
Amor m’ispira, annoto, e in quel modo, ch’esso mi
detta dentro [l’animo], esprimo in versi». 55. «O
fratello, ora vedo» disse, «l’ostacolo che trattenne
Giacomo da Lentini, Guittone d’Arezzo e me di
qua dal dolce stil novo, di cui ora io odo la definizione! 58. Io vedo bene come le vostre opere seguano strettamente l’Amore che v’ispira, cosa che certamente non avvenne delle nostre. 
Divina commedia. Purgatorio, a cura di P. Genesini 58
e qual più a gradire oltre si mette,
non vede più da l’uno a l’altro stilo”;
e, quasi contentato, si tacette.
61
Come li augei che vernan lungo ‘l Nilo,
alcuna volta in aere fanno schiera,
poi volan più a fretta e vanno in filo,
64
così tutta la gente che lì era,
volgendo ‘l viso, raffrettò suo passo,
e per magrezza e per voler leggera.
67
E come l’uom che di trottare è lasso,
lascia andar li compagni, e sì passeggia
fin che si sfoghi l’affollar del casso,
70
sì lasciò trapassar la santa greggia
Forese, e dietro meco sen veniva,
dicendo: “Quando fia ch’io ti riveggia?”.
73
“Non so”, rispuos’io lui, “quant’io mi viva;
ma già non fia il tornar mio tantosto,
ch’io non sia col voler prima a la riva;
76
però che ‘l loco u’ fui a viver posto,
di giorno in giorno più di ben si spolpa,
e a trista ruina par disposto”.
79
“Or va”, diss’el; “che quei che più n’ha
colpa,
vegg’io a coda d’una bestia tratto
inver’ la valle ove mai non si scolpa.
82
La bestia ad ogne passo va più ratto,
crescendo sempre, fin ch’ella il percuote,
e lascia il corpo vilmente disfatto.
85
Non hanno molto a volger quelle ruote”,
e drizzò li ochi al ciel, “che ti fia chiaro
ciò che ‘l mio dir più dichiarar non puote.
88
Tu ti rimani omai; ché ‘l tempo è caro
in questo regno, sì ch’io perdo troppo
venendo teco sì a paro a paro”.
91
Qual esce alcuna volta di gualoppo
lo cavalier di schiera che cavalchi,
e va per farsi onor del primo intoppo,
94
tal si partì da noi con maggior valchi;
e io rimasi in via con esso i due
che fuor del mondo sì gran marescalchi.
97
E quando innanzi a noi intrato fue,
che li occhi miei si fero a lui seguaci,
come la mente a le parole sue,
 100
parvermi i rami gravidi e vivaci
d’un altro pomo, e non molto lontani
per esser pur allora vòlto in laci.
 103
Vidi gente sott’esso alzar le mani
e gridar non so che verso le fronde,
quasi bramosi fantolini e vani,
 106
che pregano, e ‘l pregato non risponde,
ma, per fare esser ben la voglia acuta,
tien alto lor disio e nol nasconde.
 109
Poi si partì sì come ricreduta;
e noi venimmo al grande arbore adesso,
che tanti prieghi e lagrime rifiuta.
 112
“Trapassate oltre sanza farvi presso:
legno è più sù che fu morso da Eva,
e questa pianta si levò da esso”.
 115
Sì tra le frasche non so chi diceva;
per che Virgilio e Stazio e io, ristretti,
oltre andavam dal lato che si leva.
 118
61. E chiunque si metta ad approfondire ancora di
più la questione, non vede altre differenze tra
l’uno e l’altro stile poetico». E, quasi accontentato, tacque. 64. Come gli uccelli (=le gru) che
svernano lungo il Nilo, qualche volta fanno schiera nell’aria, poi volano più in fretta mettendosi in
fila; 67. così tutta la gente che era lì, volgendo il
viso, affrettò nuovamente il suo passo, resa leggera per la magrezza e per il desiderio di purificarsi. 70. E come l’uomo che è stanco di correre, lascia andare avanti i compagni e procede a passo
normale finché non cessa l’ansimare del petto; 73.
così Forese lasciò proseguire il gruppo di anime, e
camminava con me dietro di loro, dicendo:
«Quando sarà che io ti rivedrò?». 76. «Non so»
gli risposi, «quanto tempo vivrò. Ma il mio ritorno qui non sarà tanto sollecito, quanto il desiderio
di giungere al più presto alla fine della vita, 79.
perché il luogo in cui fui posto a vivere (=Firenze), di giorno in giorno si spoglia sempre più
di ogni bene, e pare predisposto ad una triste rovina.» 82. «Ora va» disse, «perché quello, che ne
ha più colpa (=Corso Donati), io vedo legato alla
coda di un cavallo e trascinato verso la valle dove
le colpe non sono mai perdonate (=l’inferno). 85.
La bestia va ad ogni passo più veloce ed aumenta
sempre più l’andatura, finché non lo colpisce a
morte e ne abbandona il corpo vilmente straziato.
88. Quelle sfere non dovranno fare molti giri» e
drizzò gli occhi verso il cielo, «e ti sarà chiaro
ciò che le mie parole non possono chiarire di più.
91. Tu ormai puoi rimanere indietro, perché in
questo regno il tempo è prezioso ed io ne perdo
troppo venendo di pari passo con te.» 94. Come
talvolta il cavaliere esce di galoppo da una schiera che cavalchi contro il nemico, e va per conquistarsi l’onore del primo scontro, 97. così partì da
noi con passi più rapidi dei nostri. Ed io rimasi
sulla via con i due poeti, che furono così grandi
maestri del mondo. 100. E, quando si fu inoltrato
davanti a noi tanto che i miei occhi lo seguivano
[a fatica], come la mente [aveva seguìto a fatica]
le sue parole, 103. mi apparvero i rami carichi di
frutta e rigogliosi di un altro albero; e non molto
lontani da me, che mi ero voltato soltanto allora
da quella parte. 106. Sotto di esso vidi un gruppo
di anime alzare le mani e gridare non so che verso
le fronde, quasi fossero bambinetti avidi ma senza
discernimento, 109. che pregano, e chi è pregato
non li accontenta, ma, per rendere più acuto il loro desiderio, tiene alto l’oggetto che desiderano e
non lo nasconde. 112. Poi [quella gente] partì
come disingannata. Noi venimmo sùbito al grande
albero, che rifiuta di esaudire tante preghiere e
tante lacrime. 115. «Passate oltre senza avvicinarvi: più su è un albero, che fu morso da Eva, e
questa pianta fu levata da esso.» 118. Così diceva
non so chi [nascosto] tra le frasche. Perciò Virgilio, Stazio ed io, stretti uno all’altro, procedevamo dal lato che si eleva (=a ridosso della parete
rocciosa). 
Divina commedia. Purgatorio, a cura di P. Genesini 59
“Ricordivi”, dicea, “d’i maladetti
nei nuvoli formati, che, satolli,
Teseo combatter co’ doppi petti;
121
e de li Ebrei ch’al ber si mostrar molli,
per che no i volle Gedeon compagni,
quando inver’ Madian discese i colli”.
124
Sì accostati a l’un d’i due vivagni
passammo, udendo colpe de la gola
seguite già da miseri guadagni.
127
Poi, rallargati per la strada sola,
ben mille passi e più ci portar oltre,
contemplando ciascun sanza parola.
130
“Che andate pensando sì voi sol tre?”.
sùbita voce disse; ond’io mi scossi
come fan bestie spaventate e poltre.
133
Drizzai la testa per veder chi fossi;
e già mai non si videro in fornace
vetri o metalli sì lucenti e rossi,
136
com’io vidi un che dicea: “S’a voi piace
montare in sù, qui si convien dar volta;
quinci si va chi vuole andar per pace”.
139
L’aspetto suo m’avea la vista tolta;
per ch’io mi volsi dietro a’ miei dottori,
com’om che va secondo ch’elli ascolta.
142
E quale, annunziatrice de li albori,
l’aura di maggio movesi e olezza,
tutta impregnata da l’erba e da’ fiori;
145
tal mi senti’ un vento dar per mezza
la fronte, e ben senti’ mover la piuma,
che fé sentir d’ambrosia l’orezza.
148
E senti’ dir: “Beati cui alluma
tanto di grazia, che l’amor del gusto
nel petto lor troppo disir non fuma,
151
esuriendo sempre quanto è giusto!”. 154
121. «Ricordatevi» diceva, «dei maledetti centauri,
figli di Nuvola, che, satolli di cibo, combatterono
Teseo con il duplice petto di uomo e di cavallo;
124. e dei soldati ebrei, che si mostrarono troppo ingordi a bere, perciò Gedeone non li volle come
compagni, quando discese dalle colline [per conquistare le terre] dei madianiti.» 127. Così, restando
accostati ad uno dei due orli della cornice, passammo [oltre l’albero], udendo esempi delle colpe della
gola, seguìti ora da questi miseri guadagni (=le pene). 130. Poi ci allargammo per la strada solitaria, e
ben mille passi e più ci portarono oltre [l’albero],
mentre ciascuno di noi rifletteva tra sé e sé senza
dire parola. 133. «Che cosa andate pensando voi tre
da soli?» disse una voce all’improvviso. Perciò io
mi scossi come fanno le bestie spaventate mentre riposano. 136. Drizzai la testa per vedere chi fosse.
Non si videro mai in una fornace vetri o metalli così
lucenti e rossi, 139. come io vidi un [angelo splendente] che diceva: «Se a voi piace salire, conviene
(=è necessario) voltare di qui: da questa parte va chi
vuole andar verso la pace». 142. Il suo aspetto mi
aveva tolto la vista (=abbagliato), perciò io mi misi
dietro ai miei dottori, come un cieco che procede
seguendo le voci che ascolta. 145. E, come la brezza
di maggio, che annunzia l’alba, si muove e diffonde
profumo, poiché è tutta impregnata dall’erba e dai
fiori; 148. così io sentii un vento passare in mezzo
alla mia fronte, e sentii bene muovere le ali [dell’angelo], che fecero l’aria profumare d’ambrosia.
151. E sentii dire: «Beati coloro che la grazia divina
tanto illumina, che l’amore per il cibo non suscita
desideri eccessivi nel loro petto, 154. perché provano sempre fame quanto è giusto!».
I personaggi
Forese Donati (?-1296), figlio di Simone, è fratello
di Corso, il capo dei guelfi neri che con un colpo di
stato s’impossessano di Firenze, e di Piccarda, e lontano parente di Gemma, la moglie del poeta. È molto sensibile ai piaceri della gola. È amico di Dante:
nella Tenzone (1293-96ca.) i due si scambiano tre
sonetti velenosi ed offensivi.
Publio Papinio Stazio (Napoli 45-94 d.C.) è uno dei
maggiori poeti latini. Scrive la Tebaide, che pubblica nel 92 dopo vent’anni di lavoro e che dedica
all’imperatore Domiziano. Inizia l’Achilleide, ma la
morte lo coglie. Dante lo confonde con un altro personaggio, Lucio Stazio Ursolo, che nasce a Tolosa
nel 58 d.C., un errore molto diffuso nel Medio Evo.
Il poeta lo incontra agli inizi di Pg XXI.
Bonagiunta Orbicciani degli Overardi da Lucca
(1220ca.-1296) è notaio e poeta. Con Guittone d’Arezzo è uno dei maggiori esponenti della Scuola toscana. Ripropone la poesia provenzale ed è seguace
di Giacomo da Lentini, detto il Notaio, il poeta più
significativo della Scuola siciliana (1230-60ca.), e
di Guittone d’Arezzo. Critica con sarcasmo la poesia difficile e oscura di Guido Guinizelli e dei suoi
seguaci, che scrivono «per forsa di scrittura», cioè
forzando le parole e ricorrendo a un linguaggio difficile, e propone Guittone come modello di chiarezza espressiva da imitare. La sua produzione non esce dall’ambito municipale per assumere un respiro
nazionale. È molto sensibile ai piaceri della gola.
Il papa Martino IV, al secolo Simone de Brie o
Brion (1220ca.-1285), nasce a Montpincé nel Brie,
è tesoriere di Martino di Tours. Nel 1261 è nominato cardinale e svolge le funzioni di legato pontificio
in Francia sotto diversi papi. Nel 1281, alla morte di
Niccolò III Orsini (1277-1280), diventa papa grazie
all’appoggio di Carlo d’Angiò, re di Francia. Gli
antichi commentatori riferiscono che molto probabilmente muore per un’indigestione di anguille, pescate nel lago di Bolsena, che amava annegare nella
vernaccia, un vino bianco prodotto a Vernazza, un
paese delle Cinque Terre presso La Spezia.
Ubaldino degli Ubaldini della Pila (?-1291), una
potente famiglia ghibellina che prende il nome dal
castello della Pila, nel Mugello, è imparentato con
Ottaviano degli Ubaldini (If X, 120) e Ugolino
d’Azzo (Pg XIV, 105). Ed è padre di Ruggieri degli
Ubaldini (If XXXII, 14), l’arcivescovo pisano che fa
morire di fame il conte Ugolino della Gherardesca, i
suoi due figli e i suoi due nipoti.
Bonifacio Fieschi di Lavagna (?-1295) è nipote del
papa Innocenzo IV. Nel 1274 viene eletto arcivescovo di Ravenna, dove resta sino alla morte. La
pubblicistica dell’epoca, soprattutto quella di Ra-
Divina commedia. Purgatorio, a cura di P. Genesini 60
venna, lo descrive come un prelato che ama i piaceri
della vita e della buona tavola. Faceva collezione di
piatti.
Marchese o Marchesino degli Argogliosi discende
da una famiglia di Forlì. Nel 1296 è podestà di Faenza. È famoso come bevitore.
Gentucca è una donna di Lucca non ulteriormente
identificabile. Il poeta, che forse è ospite della donna nei primi anni dell’esilio, la presenta come quella
figura che risolleverà la fama della città, che era fatta segno d’infinite maldicenze da parte dei fiorentini.
Giacomo da Lentini, detto il Notaio (?-1250), è il
maggiore esponente della Scuola siciliana (1230-60
ca.), che sorge alla corte di Federico II di Svevia
prima (If X) e del figlio Manfredi poi (Pg III). Canta
una donna stilizzata, che ha gli occhi azzurri e i capelli biondi e si trucca il viso. Con lui inizia in Italia
il recupero laico della figura femminile, che culmina
con la «donna angelo» del Dolce stil novo.
Guittone del Viva d’Arezzo (1230ca.-1294) nasce
presso Arezzo. Vive per lo più a Firenze, dove forse
conosce Dante. Nel 1266 lascia la famiglia ed entra
nell’ordine dei frati gaudenti, che era aperto anche
agli uomini sposati. Diffonde in Italia la poesia provenzale ed è il maggiore esponente della Scuola toscana, che cantava argomenti civili e morali.
Adamo ed Eva secondo la Bibbia sono i progenitori
dell’umanità. Messi nel paradiso terrestre, disobbediscono a Dio, che aveva loro vietato di cogliere i
frutti dell’«albero della conoscenza del bene e del
male». Sono cacciati dal paradiso e iniziano una vita di sudore e di sofferenze (Gn 3, 1-24).
I centauri sono esseri metà uomo e metà cavallo,
che abitano la Tracia. Secondo la mitologia greca
discendevano da Issione e da Nefele, che significa
Nuvola. Durante le nozze di Piritoo, re dei lapiti,
intervengono insieme con diversi eroi greci. Uno di
essi, ubriaco, offende la sposa ed altre donne. Ne segue un combattimento nel corso del quale sono uccisi da Teseo e dai suoi compagni. La fonte di Dante è
Ovidio Metam., XII, 210-231.
Gedeone, uno dei giudici d’Israele, mette alla prova
un gruppo di soldati e sceglie soltanto coloro che si
dimostrano capaci di resistere alla sete. Con essi
scende dalle colline per conquistare la regione di
Madian (Gdc. 4-8).
I madianiti sono gli antichi abitanti della regione di
Madian. Saranno conquistati dagli ebrei (Gdc 4-8).
L’angelo splendente è l’angelo della temperanza,
che custodisce la sesta cornice. Invita i poeti a procedere verso sinistra, per poter iniziare la salita. Toglie una P, iniziale di peccato, dalla fronte del poeta.
Commento
1. Il canto si sviluppa in queste fasi: a) Dante chiede
a Forese Donati notizie della sorella Piccarda; b)
Forese risponde, poi indica le anime di due golosi,
Bonagiunta da Lucca e il papa Martino IV; c) Bonagiunta interviene e Dante gli dà la definizione di
Dolce stil novo; poi d) Forese gli preannuncia la fine orribile del fratello Corso, capo dei guelfi neri; e)
proseguendo, Dante e Virgilio vedono un albero rovesciato; e poi e) incontrano l’angelo della temperanza.
2. Il poeta continua con il motivo dell’ombra che attira l’attenzione delle anime: ogni volta vi aggiunge
qualche piccola variazione. In questo caso essa è
rosseggiante, perché illuminata dai raggi del sole
ormai al tramonto. La situazione però non è così
semplice come a prima vista appare. Il sole non è
soltanto «il pianeta Che mena dritto altrui per ogni
calle» (If I, 17-18); è anche il simbolo della verità e
di Dio. E, quando tramonta, impedisce di proseguire
il cammino. E il poeta si ferma per la notte.
3. Il dialogo di Dante con Forese Donati è un discorso nostalgico ed intimo, di due individui che hanno
avuto intensi momenti di vita in comune e che ora,
imprevedibilmente e straordinariamente, si ritrovano. Per di più all’altro mondo. I discorsi sono i discorsi, le preoccupazioni e le previsioni che si fanno
tra amici. Il poeta chiede dov’è la sorella Piccarda;
Forese gli risponde che è in cielo. E che si sia salvata è la cosa più importante. Forese non accenna alla
violenza che la sorella ha subito ad opera di Corso,
che l’ha rapita dal convento per darla in sposa ad un
compagno di partito. Ciò avrebbe provocato una nube di tristezza sul loro festoso e imprevedibile incontro in purgatorio. Il poeta incontra Piccarda nel
séguito del viaggio, nel cielo della Luna dove si trova insieme con la regina Costanza d’Altavilla, moglie di Enrico VI di Svevia (Pd III).
3.1. Il discorso di Forese con Dante ha una interruzione, perché si è avvicinato Bonagiunta Orbicciani,
che si mette a parlare con il poeta di Dolce stil novo. Poi i due vecchi amici ritornano a parlare di
problemi familiari, prima della sorella, ora del fratello. Dante esprime all’amico la sua profonda tristezza, perché di giorno in giorno Firenze si spoglia
sempre più di ogni bene. Ma Forese lo consola: tra
poco suo fratello Corso, il maggior responsabile del
degrado morale e politico della città, sarà appeso
alla coda di un cavallo e trascinato all’inferno, dove
soffrirà eternamente. Poi l’anima si congeda e riprende il cammino a passi rapidi.
3.2. L’anima di Forese vede dal punto di vista
dell’al di là e di Dio (e un po’ anche di Dante) la
previsione sulla sorte del fratello L’amore fraterno è
sostituito dall’amore per la giustizia divina, perciò
non soffre per la fine del fratello nell’oltretomba.
Egli però è ancora legato alla vita terrena. Lo lega il
peccato di gola, che lo ha portato in purgatorio. Ma
le anime un po’ alla volta si scrollano di dosso il
fardello che le collega alla vita: vogliono essere ricordate, ma il loro pensiero ormai è rivolto al paradiso.
3.3. Il commiato di Forese è ben diverso da quello
del maestro Brunetto Latini, che raggiunge di corsa
la schiera dei suoi compagni di pena (If XV, 121-
124). Forese è l’amico, che è sensibile ai piacerei
della gola. Brunetto è il maestro, che praticava la
sodomia, un vizio contro natura. In ambedue i canti
vi è il ricordo di Firenze e dei conflitti che la pervadono. Nell’inferno però Dante partecipa passionalmente alla vita politica della città; ora ad anni di di-
Divina commedia. Purgatorio, a cura di P. Genesini 61
stanza prova un distacco sempre maggiore. E il suo
animo è come lo richiede il purgatorio, di cui ha
quasi raggiunto la cima. Questo distacco dalle passioni terrene è ancora più accentuato in paradiso.
Con Beatrice guarda dall’alto quest’«aiuola che ci
fa tanto feroci» (Pd XXII, 151). Ma il mondo tranquillo e nostalgico delle varie cornici del purgatorio
cambia improvvisamente e diventa di nuovo movimentato quando il poeta incontra Beatrice in cima al
paradiso terrestre (Pg XXX, 22 sgg.).
4. Martino IV è un papa raffinato: ama la buona cucina ed i piaceri della vita. Anche il rappresentate di
Dio sulla terra deve levarsi le sue piccole o grandi
soddisfazioni! Martino era un buongustaio. Il suo
piatto preferito era anguille affogate nella vernaccia.
Vernaccia D.O.C., s’intende. Come papa aveva iniziato bene: tutti lo credevano un uomo per bene. E
lo era. Ma il denaro gli monta la testa. Così inizia a
favorire i parenti e a provocare la piaga (per gli altri) o il vantaggio (per la famiglia) del nepotismo.
Certamente come buongustaio sa impersonare bene
la sua parte: anguille fresche del vicino lago di Bolsena e la vernaccia di una buona annata! In vino veritas!
5. Bonagiunta Orbicciani era sempre vissuto dietro
le quinte. Non aveva le penne adatte per spiccare il
volo. Prima imita la poesia provenzale, poi la poesia
cortese, orecchiabile e popolare, ma anche molto
tradizionale, di Giacomo da Lentini e Guittone
d’Arezzo. Non era più tempo di corti e di castelli,
era tempo di città e di economia globale, cioè europea! Così egli, di modesto ingegno in vita come in
morte, si fa prendere in giro anche in purgatorio, dove Dante gli rifila una definizione postuma di Dolce
stil novo. Ma anche il poeta commette i suoi errori:
si schiera con la borghesia rampante contro le forze
tradizionali, perciò egli, appartenente alla piccola
nobiltà, è costretto ad iscriversi ad un’arte. Pochi
anni dopo però è politicamente emarginato ed anzi
emarginato proprio dalle forze sociali che hanno relegato Bonagiunta nel passato. La città presenta
un’organizzazione sociale molto più efficiente
dell’economia curtense, ma è anche spietata con coloro che non accettano i suoi valori economici. Dante li rifiuta ad oltranza in Pd XV-XVII. Poi però non
deve lamentarsi se viene mandato in esilio.
5.1. Dante dà a quasi 30 anni di distanza la definizione di Dolce stil novo. Ci ha pensato un po’ troppo: essa non è farina del suo sacco, cioè dei suoi anni giovanili. Così può ingannare se stesso, Bonagiunta ed anche noi. Insomma chiunque vuole essere
ingannato. Il Dolce stil novo è tutto, fuorché una poesia spontanea. È veramente, come diceva ed accusava Bonagiunta, una poesia tratta «per forsa di
scrittura». Dante non riesce ad inserirsi nell’economia cittadina e nella città, per cui aveva elaborato la
cultura stilnovistica: la città lo manda in esilio e rinnova più volte la condanna. Da parte sua ricambia
con la stessa moneta: le offese a «le bestie venute da
Fiesole» messe in bocca al maestro Brunetto Latini
(If XV) ed ora un giudizio negativo anche su
Guittone d’Arezzo. Nel De vulgari eloquentia (I,
xiii, 1; II, vi, 8) ne aveva criticato la lingua e la costruzione dei versi, qui condanna anche l’ispirazione
e la forma (vv. 55-62). Indubbiamente le sue piume
poetiche sono divenute penne d’aquila ed è riuscito
a spiccare quel volo di cui nessun altro poeta, né
della Scuola toscana né del Dolce stil novo, era capace. Le due cantiche mostrano un abisso tra i suoi
risultati poetici e le appena discrete prove degli altri
intellettuali. Ed egli è consapevole di quanto li ha
allontanati (Pd II, 1-15). Tuttavia resta il fatto che la
condanna è priva d’indulgenza. È la condanna di
quel mondo che in qualche modo è legato o ha provocato l’esilio.
5.2. I critici creduloni hanno accettato la definizione
di Stil novo data dal poeta sinteticamente in tre soli
versi (Pg XXIV, 52-54). Essa è posteriore di ben 27
anni e sarebbe incredibile se fosse vera. Insomma è
radicalmente falsa. Lo Stil novo era nato come poesia cittadina, che si contrapponeva alla poesia tradizionale, nobile di sangue e cortese. Ora Dante, che
dai guelfi neri è stato esiliato da Firenze, non può
più riproporre una definizione di Stil novo legata
alla borghesia, la classe sociale in cui allora si sentiva ed era inserito e che ora lo ha cacciato. Può dare
soltanto una definizione in cui egli è completamente
staccato da qualsiasi classe sociale. Così propone
una definizione individualistica della poesia: quando l’amore lo ispira, egli prende nota come un segretario; e trascrive i versi come l’amore gli detta dentro il cuore. Forse il poeta vuole fare concorrenza
agli scrittori sacri, ispirati direttamente da Dio, che
aspettavano che Dio dettasse loro la fatica quotidiana. La Divina commedia trasuda cultura, retorica, ragione e citazioni dotte, che con l’immediatezza e la spontaneità non hanno niente a che fare.
5.3. Curiosamente il poeta dà la definizione di Dolce stil novo ma dimentica di aggiungere o, almeno,
di accennarne le tesi: a) l’amore e il cuore gentile
s’identificano; b) la nobiltà non è nobiltà di sangue
che si eredita, ma gentilezza d’animo, che si conquista con i meriti personali; c) la donna è un angelo disceso dal cielo per portare l’uomo a Dio. Esse si trovano già nella canzone-manifesto Al cor gentil rempaira sempre amore, scritto nel 1274 da Guido Guinizelli, un notaio di Bologna, che in questo canto
non compare e che invece viene indicato esplicitamente come caposcuola in Pg XXVI, 109-114. Le
tesi mostrano immediatamente il loro carattere polemico verso la nobiltà e verso la cultura tradizionale incentrata sulla cortesia; e propongono una cultura e una poesia incentrate sulla città, sulla borghesia
che è la classe trainante dell’economia cittadina, e
sulla gentilezza d’animo e di costumi che sono rese
possibili soltanto dalle disponibilità economiche e
da una organizzazione e da una produzione del sapere che unicamente la città può realizzare.
5.4. Conviene anche vedere come Dante reinterpreti
le tesi stilnovistiche nell’episodio di Francesca da
Polenta e Paolo Malatesta (If V). Esse appaiono
molto più complesse, profonde e mature rispetto alla
formulazione che ne dà Guinizelli. Sono anche
frammentate e ricomposte in una nuova atmosfera: il
poeta sta cambiando radicalmente le convinzioni di
15 anni prima.
Divina commedia. Purgatorio, a cura di P. Genesini 62
5.5. Il poeta conosce ormai la magia e la capacità
trasformatrice della parola e chiama la corrente usando due aggettivi: dolce e nuovo. Certamente i
suoi sonetti e le sue canzoni erano dolci, non quelli
degli altri poeti; e nuovo è un aggettivo che ha una
forte attrazione psicologica. Per questo motivo è ancora oggi usato in pubblicità...
6. Secondo Bonagiunta Gentucca è l’unica donna
per bene di Lucca. Essa lo dimostrerà anche a Dante, poiché forse ospiterà il poeta nei primi anni
dell’esilio. La donna rimanda a Ciacco che, in risposta a Dante, aveva detto che a Firenze i giusti sono
due e non sono ascoltati (If VI, 73). Tutte le città
della Toscana si assomigliavano ed erano dilaniate
dagli stessi problemi. Il poeta riesce a descrivere una
situazione di solitudine: il bene è piccolo e circondato da tanto male. Anche in questo caso egli riprende e modifica soluzioni narrative già tentate.
6.1. Gentucca rimanda inevitabilmente a If XXI: il
diavolo ha appena fatto carico di merce a Lucca, e
scaraventa il dannato nella pece bollente dall’alto di
un ponte; quindi si sbriga a ritornare a Lucca a caricare altra merce: tutti i lucchesi sono barattieri...
6.2. Un nome e un’allusione. Dopo i pochi versi con
cui tratteggia la vita di Pia de’ Tolomei (Pg V, 130-
136) come di altri personaggi (l’anonimo fiorentino
di If XIII, 139-151), il poeta sperimenta anche questa soluzione: l’allusione a un’azione, compiuta da
una terza persona, fatta tra due che sanno di che cosa parlano. Il lettore s’incuriosisce e decide di saperne di più sulla donna. Un’altra straordinaria allusione si trova in paradiso, quando Piccarda Donati
allude a come fu la sua vita, una volta strappata dal
convento (Pd III, 108).
6.3. Ma con Gentucca il poeta aggiunge un’altra variazione al nome detto, non detto ecc.: il nome farfugliato e perciò forse capito bene, forse capito male, come succede nella vita quotidiana.
7. Dopo che ha lasciato Forese, Dante vede un grande albero pieno di frutti. Sotto di esso un gruppo di
anime tende le mani per afferrare i frutti. Il loro tentativo è inutile, ed esse riprendono deluse la strada. I
tre poeti si avvicinano. Una voce proveniente dalle
fronte li invita a procedere oltre, senza fermarsi. La
voce informa anche che quell’albero deriva dall’albero che si trova più in alto, nel paradiso terrestre.
Da tale albero Eva ha mangiato la mela. Quell’atto
di disobbedienza e di superbia ha provocato la cacciata dal paradiso terrestre, la perdita dell’immortalità e per l’umanità l’inizio di una vita piena di fatiche e di sofferenze. Per purificarsi e ritornare
all’innocenza originaria le anime tendono la mano ai
frutti della pianta, ma i frutti restano fuori della loro
portata. Le anime sono in tal modo punite con questo desiderio insoddisfatto (in questo caso di cibo),
che le rende simili a bambini desiderosi di tutto e
incapaci di discernere li loro vero bene. La punizione raddrizza i loro desideri e li incanala nella
giusta direzione. La voce invita i tre poeti a non avvicinarsi, perché la punizione e l’espiazione non li
riguarda (Dante è ancora vivo, Virgilio è e resta nel
limbo, Stazio ha già espiato e si prepara a salire in
cielo).
7.1. La voce continua facendo diversi esempi di
mancata temperanza. Il poeta ne ricorda due. I centauri pieni di vino e di cibo fanno scoppiare una rissa, ma Teseo e i suoi compagni li uccidono. Una
giusta punizione a chi si lascia annebbiare il cervello dai desideri del ventre. Gli ebrei che bevevano in
fretta sono esclusi da Gedeone e non partecipano
all’aggressione contro la popolazione dei madianiti.
7.2. Questa situazione (l’albero e la voce tra le
fronde) ripete una situazione precedente (Pg XXII,
130-154): Dante incontra un albero in mezzo alla
strada, che gli sbarra il cammino. È pieno di frutti
che hanno un buon odore, ed ha la forma di un abete
rovesciato: le foglie in basso e le radici in alto. Su di
esso da una roccia cade un’acqua limpida, che bagna il fogliame. Dall’interno delle fronde una voce
dice che le anime non potranno nutrirsi di quei frutti
né bere di quell’acqua. La fragranza e il profumo
dei frutti, e la limpidezza dell’acqua servono a stimolare il desiderio di mangiare e di bere. Tale desiderio però è subito dopo represso. In tal modo le anime sono costrette ad espiare il loro peccato di gola. La voce continua ricordando diversi esempi di
temperanza.
7.3. I critici notano che Dante non dice che il primo
albero deriva dall’albero del paradiso terrestre (lo
dice però del secondo albero...). Essi pensano che
Dante sia un cronista che risponda ai loro desideri e
alle loro domande. Non hanno mai immaginato che
il poeta imponga al lettore di pensare (almeno nella
misura in cui è capace) e che lo sottoponga a prove e
ad esami d’intelligenza o, almeno, di buona memoria. Così notano pedissequamente che lo scrittore
non dice esplicitamente che anche il primo albero
proviene dal paradiso terrestre e che ugualmente non
dice esplicitamente che il consiglio di procedere oltre riguarda soltanto i tre poeti. I critici avrebbero
voluto che Dante scrivesse degli annali puntigliosi,
precisi e noiosi del suo viaggio nell’oltretomba. Così
nessuno li avrebbe mai letti,. Nemmeno i critici.
Dante invece vuole interessare e coinvolgere il lettore.
7.4. La punizione dei golosi rimanda alla punizione
dei coniatori di monete false all’inferno (If XXX,
64-78): maestro Adamo, che soffre per la sete, ha
continuamente davanti agli occhi i ruscelli del Casentino, dove ha falsato il fiorino per i conti Guidi.
Ma, pur di vedere nell’inferno uno dei suoi datori di
lavoro, sarebbe ora disposto anche a rinunciare al
piacere di guardare la fonte Branda, che aveva
un’acqua meravigliosa.
8. L’angelo della temperanza, custode della cornice,
richiama i tre poeti (v. 133). Questa soluzione narrativa era già stata tentata fin da If X, 22-27 (Farinata
degli Uberti si rivolge al poeta) e riproposta più volte, come in Pg I, 40-48 (Catone richiama aspramente le anime purganti, perché indugiano).
8.1. E toglie una P, iniziale di Peccato, dalla fronte
di Dante. Il rito si ripete di cornice in cornice ed ha
un significato evidente: salendo il purgatorio, il poeta si libera del peso del peccato, per essere pronto a
salire alle stelle. In cima al purgatorio poi si sottopone a un duplice rito di purificazione; l’immer-
Divina commedia. Purgatorio, a cura di P. Genesini 63
sione prima nel fiume Letè, che fa dimenticare i
peccati commessi (Pg XXXI), poi nel fiume Eunoè,
che fa ricordare le buone azioni compiute (Pg
XXXIII).
9. Le anime sono condannate a dimagrire finché non
hanno scontato la pena. Il poeta è costretto ad affrontare l’inevitabile problema filosofico e teologico
di come le anime possano dimagrire, se sono puri
spiriti (Pg XXV). La risposta è interessante ed ingegnosa e in linea con la teologia del tempo: appena
finite sulla foce del Tevere o sulla riva dell’Acherónte, le anime danno all’aria circostante la forma e
l’aspetto del corpo fisico che avevano sulla terra. È
questo corpo aereo (o umbratile o ombra) che soffre «caldi e geli». Parlando dei problemi teologici
connessi a quest’ombra, il poeta può dire anche come avviene il concepimento di un nuovo essere umano (Pg XXV, 37-78). La poesia di Dante non
vuole escludere dalla trattazione alcun ambito del
sapere né alcun problema. In tal modo applica la caratteristica più importante che il Medio Evo e lo
stesso poeta attribuiscono al mondo precristiano:
l’amore verso la conoscenza, impersonato da Ulisse
(If XXVI). Esso pervade l’universo come gli influssi
celesti.
10. La struttura del canto rimanda a quella di If X:
Dante parla con Farinata degli Uberti, è interrotto
all’improvviso da Cavalcante de’ Cavalcanti, quindi
riprende a parlare con Farinata.
11. Il canto presenta la metafora delle gru: le anime
sono in fila come le gru in volo sul Nilo (vv. 64-69).
12. In un’economia a bassa produzione i piaceri sono pochi e pagati a caro prezzo: la gola, il sesso e
l’intelletto. Mangiare più della media significa che
qualcuno deve morire di fame. Consumare in attività
sessuali più energie di quelle incamerate significa rischiare la salute e la vita. Il piacere meno pericoloso
era quello dell’intelletto. Ma anche qui qualcuno
aveva i suoi dubbi, perché «l’inizio della sapienza è
il timore di Dio». L’uso dell’intelletto spingeva a
divenire superbi, presuntuosi, tracotanti, disobbedienti come Adamo ed Eva, cioè a provocare cambiamenti, sempre indesiderati, nella società tradizionale.
La struttura del canto è semplice: 1) Forese Donati
indica a Dante l’anima di Bonagiunta da Lucca e
del papa Martino IV, ambedue golosi; 2) Bonagiunta
chiede a Dante se è l’autore della canzone Donne,
ch’avete intelletto d’amore; 3) il poeta conferma,
poi dà la definizione di Dolce stil novo; 4) l’anima
allora riconosce di non aver capito il motivo ispiratore della nuova poesia; poi 5) Forese gli preannuncia che vede il fratello Corso finire tra i dannati; e
riprende il cammino; 6) poco dopo il poeta vede un
albero, davanti al quale le anime gridano esempi
d’intemperanza puniti; infine 7) Dante e Virgilio incontrano l’angelo della temperanza, custode della
cornice.
Divina commedia. Purgatorio, a cura di P. Genesini 64
Canto XXV
Ora era onde ‘l salir non volea storpio;
ché ‘l sole avea il cerchio di merigge
lasciato al Tauro e la notte a lo Scorpio:
1
per che, come fa l’uom che non s’affigge
ma vassi a la via sua, che che li appaia,
se di bisogno stimolo il trafigge,
4
così intrammo noi per la callaia,
uno innanzi altro prendendo la scala
che per artezza i salitor dispaia.
7
E quale il cicognin che leva l’ala
per voglia di volare, e non s’attenta
d’abbandonar lo nido, e giù la cala;
10
tal era io con voglia accesa e spenta
di dimandar, venendo infino a l’atto
che fa colui ch’a dicer s’argomenta.
13
Non lasciò, per l’andar che fosse ratto,
lo dolce padre mio, ma disse: “Scocca
l’arco del dir, che ‘nfino al ferro hai
tratto”.
16
Allor sicuramente apri’ la bocca
e cominciai: “Come si può far magro
là dove l’uopo di nodrir non tocca?”.
19
“Se t’ammentassi come Meleagro
si consumò al consumar d’un stizzo,
non fora”, disse, “a te questo sì agro;
22
e se pensassi come, al vostro guizzo,
guizza dentro a lo specchio vostra image,
ciò che par duro ti parrebbe vizzo.
25
Ma perché dentro a tuo voler t’adage,
ecco qui Stazio; e io lui chiamo e prego
che sia or sanator de le tue piage”.
28
“Se la veduta etterna li dislego”,
rispuose Stazio, “là dove tu sie,
discolpi me non potert’io far nego”.
31
Poi cominciò: “Se le parole mie,
figlio, la mente tua guarda e riceve,
lume ti fiero al come che tu die.
34
Sangue perfetto, che poi non si beve
da l’assetate vene, e si rimane
quasi alimento che di mensa leve,
37
prende nel core a tutte membra umane
virtute informativa, come quello
ch’a farsi quelle per le vene vane.
40
Ancor digesto, scende ov’è più bello
tacer che dire; e quindi poscia geme
sovr’altrui sangue in natural vasello.
43
Ivi s’accoglie l’uno e l’altro insieme,
l’un disposto a patire, e l’altro a fare
per lo perfetto loco onde si preme;
46
e, giunto lui, comincia ad operare
coagulando prima, e poi avviva
ciò che per sua matera fé constare.
49
Anima fatta la virtute attiva
qual d’una pianta, in tanto differente,
che questa è in via e quella è già a riva,
52
tanto ovra poi, che già si move e sente,
come spungo marino; e indi imprende
ad organar le posse ond’è semente.
55
Or si spiega, figliuolo, or si distende
la virtù ch’è dal cor del generante,
dove natura a tutte membra intende.
58
1. L’ora era tale che la salita non permetteva indugi,
perché il sole aveva lasciato il meridiano di mezzogiorno alla costellazione del Toro e la notte a quella
dello Scorpione. 4. Perciò, come fa l’uomo che non si
ferma ma va per la sua strada, qualunque cosa appaia
[davanti a lui], se lo trafigge lo stimolo del bisogno,
7. così entrammo per la fessura [della roccia], uno
davanti all’altro, prendendo la scala che per la strettezza dispaia (=costringe a mettersi in fila) coloro che
salgono. 10 E come il cicognino, che alza le ali per la
voglia di volare, ma non si tenta di abbandonare il
nido e le cala giù; 13. tale ero io con la voglia accesa
e spenta di domandare, venendo fino all’atto [di aprire bocca] che fa colui che cerca di parlare. 16. Per
quanto il nostro cammino fosse rapido, il mio dolce
padre non tralasciò [di parlare] ma disse: «Scocca
l’arco del dire, che hai tirato fino al[la punta di] ferro
[della freccia] (=di’ pure quel che stavi iniziando a
dire)». 19. Allora aprii la bocca senza esitare e cominciai: «Come possono farsi magre [le ombre], se
non hanno bisogno di nutrirsi?». 22. «Se ti rammentassi come Meleagro si consumò al consumarsi di un
tizzone, questo non sarebbe» disse, «a te così difficile
da capire. 25. E, se pensassi come, ad un vostro rapido movimento, la vostra immagine guizza dentro lo
specchio, ciò che appare duro [da capire] ti apparirebbe facile. 28. Ma, affinché tu ti senta soddisfatto
dentro il tuo desiderio, ecco qui Stazio. Lo chiamo e
lo prego di guarirti ora dalle tue piaghe (=di rispondere ai tuoi dubbi)». 31. «Se gli spiego i disegni
eterni [di Dio]» rispose Stazio, «in tua presenza, mi
discolpi il fatto che non posso risponderti di no.» 34.
Poi cominciò: «O figlio, se la tua mente recepisce e
conserva le mie parole, esse ti chiariranno la domanda che tu poni. 37. Il sangue [maschile] purificato,
che poi non è bevuto dalle vene assetate e che rimane
quasi un alimento che si toglie di mensa, 40. nel cuore acquista la capacità di dar forma a tutte le membra
umane, così come quel[l’altro sangue], che scorre per
le vene, si trasforma in quelle [membra]. 43. Ancora
più modificato, scende in quelle parti del corpo che è
più bello tacere che nominare (=negli organi sessuali). Da qui poi si riversa sopra il sangue altrui (=della
donna) nel vasetto naturale (=nella vagina). 46. In
quel luogo l’uno e l’altro si raccolgono insieme, uno
predisposto ad essere passivo (=a farsi fecondare),
l’altro ad essere attivo (=a fecondare) per effetto del
luogo purificato (=il cuore) da cui è spinto. 49. E,
congiunto al sangue femminile, comincia ad operare
prima coagulando [le cellule] (=dando origine all’embrione) e poi infondendo la vita a ciò che ha reso consistente come sua materia. 52. La virtù attiva, divenuta anima [vegetativa] come quella di una pianta ma
da essa differente, perché questa è in via e quella è
già a riva (=questa deve crescere, quella è già cresciuta), 55. tanto opera poi, che ormai [l’embrione] si
muove e sente, come una spugna marina. E da qui inizia a dare forma di organi alle forze che ha generato. 58. Ora si dispiega, o figliolo, ed ora si distende la
virtù [attiva] che proviene dal cuore del generante,
dove la natura sovrintende a [formare] tutte le membra.
Divina commedia. Purgatorio, a cura di P. Genesini 65
Ma come d’animal divegna fante,
non vedi tu ancor: quest’è tal punto,
che più savio di te fé già errante,
61
sì che per sua dottrina fé disgiunto
da l’anima il possibile intelletto,
perché da lui non vide organo assunto.
64
Apri a la verità che viene il petto;
e sappi che, sì tosto come al feto
l’articular del cerebro è perfetto,
67
lo motor primo a lui si volge lieto
sovra tant’arte di natura, e spira
spirito novo, di vertù repleto,
70
che ciò che trova attivo quivi, tira
in sua sustanzia, e fassi un’alma sola,
che vive e sente e sé in sé rigira.
73
E perché meno ammiri la parola,
guarda il calor del sole che si fa vino,
giunto a l’omor che de la vite cola.
76
Quando Lachesìs non ha più del lino,
solvesi da la carne, e in virtute
ne porta seco e l’umano e ‘l divino:
79
l’altre potenze tutte quante mute;
memoria, intelligenza e volontade
in atto molto più che prima agute.
82
Sanza restarsi per sé stessa cade
mirabilmente a l’una de le rive;
quivi conosce prima le sue strade.
85
Tosto che loco lì la circunscrive,
la virtù formativa raggia intorno
così e quanto ne le membra vive.
88
E come l’aere, quand’è ben piorno,
per l’altrui raggio che ‘n sé si reflette,
di diversi color diventa addorno;
91
così l’aere vicin quivi si mette
in quella forma ch’è in lui suggella
virtualmente l’alma che ristette;
94
e simigliante poi a la fiammella
che segue il foco là ‘vunque si muta,
segue lo spirto sua forma novella.
97
Però che quindi ha poscia sua paruta,
è chiamata ombra; e quindi organa poi
ciascun sentire infino a la veduta.
100
Quindi parliamo e quindi ridiam noi;
quindi facciam le lagrime e ‘ sospiri
che per lo monte aver sentiti puoi.
103
Secondo che ci affiggono i disiri
e li altri affetti, l’ombra si figura;
e quest’è la cagion di che tu miri”.
106
E già venuto a l’ultima tortura
s’era per noi, e vòlto a la man destra,
ed eravamo attenti ad altra cura.
109
Quivi la ripa fiamma in fuor balestra,
e la cornice spira fiato in suso
che la reflette e via da lei sequestra;
112
ond’ir ne convenia dal lato schiuso
ad uno ad uno; e io temea ‘l foco
quinci, e quindi temeva cader giuso.
115
Lo duca mio dicea: “Per questo loco
si vuol tenere a li occhi stretto il freno,
però ch’errar potrebbesi per poco”.
118
61. Ma tu non vedi ancora come da essere vivente
divenga essere provvisto di parola. Questo è quel
punto, che indusse in errore chi (=Averroè) era più
saggio di te, 64. così che nelle sue teorie disgiunse
dall’anima l’intelletto possibile, perché non trovò
nessun organo che svolgesse tale funzione. 67. Apri
il petto alla verità che viene; e sappi che, non appena nel feto si è perfezionato lo sviluppo del cervello,
70. il Primo Motore (=Dio) si rivolge a lui, [mostrandosi] lieto davanti a un prodotto tanto mirabile
della natura. E v’ispira uno spirito nuovo, ripieno di
una virtù, 73. che ciò che trova attivo qui, attira nella sua sostanza, e si forma un’anima sola, che vive,
sente e riflette su se stessa (=è consapevole). 76. E,
affinché le mie parole ti stupiscano di meno, guarda
il calore del sole che si trasforma in vino, [se è] congiunto con l’umore che cola dalla vite. 79. Quando
Làchesi non ha più lino [da tessere](=giunge la morte), [l’anima] si scioglie dalla carne e in potenza
porta con sé sia la parte umana, sia quella divina
(=ricevuta da Dio, cioè l’anima immortale): 82. le
altre potenze [diventano] tutte quante mute (=inattive, cioè muoiono). Invece la memoria, l’intelligenza
e la volontà, che sono in atto, diventano acute molto
più di prima. 85. Senza potersi arrestare, per un impulso naturale essa cade mirabilmente sopra una delle due rive (=l’Acherónte o il Tevere). Qui conosce
sùbito la strada che deve prendere (=la sorte che la
attende). 88. Non appena il luogo la circoscrive lì
(=su una delle due rive), la virtù formativa s’irraggia
intorno a lei in quel modo e in quella misura che faceva nelle membra vive (=quand’era in vita). 91. E,
come l’aria, quando è ben impregnata di pioggia,
per il raggio di sole, che si riflette in se stessa, diventa adorna di diversi colori; 94. così qui l’aria vicina [all’anima] si mette in quella forma (=assume
quell’aspetto) che virtualmente ha impresso in essa
l’anima che vi si è fermata. 97. Poi, somigliante alla
fiammella che segue il fuoco dovunque si sposti, la
sua forma novella (=il suo nuovo corpo, fatto di aria)
segue lo spirito. 100. Perché si rende poi visibile,
essa è chiamata ombra; e da qui forma poi tutti gli
organi dei sensi fino alla vista. 103. Grazie ad essa
noi parliamo e grazie ad essa ridiamo; grazie ad essa
versiamo le lacrime e i sospiri che puoi aver sentito
su per questo monte. 106. Secondo che ci affiggono
i desideri e gli altri affetti, la nostra ombra si configura. Questa è la causa [per cui le anime dimagriscono], di cui tu ti stupisci». 109. Noi eravamo già
venuti agli ultimi tormenti, avevamo rivolto [i nostri
passi] a destra ed eravamo attenti ad un’altra difficoltà. 112. Qui la parete della montagna lancia in
fuori una fiamma e dalla cornice spira un vento che
la riflette in su e tiene libero un sentiero. 115. Perciò ci conveniva andare dal lato aperto ad uno ad
uno. Da una parte io temevo il fuoco, dall’altra temevo di cader giù. 118. La mia guida diceva: «In
questo luogo devi tenere stretto il freno agli occhi
(=non devi distrarti), perché basta poco per mettere
il piede in fallo». 
Divina commedia. Purgatorio, a cura di P. Genesini 66
‘Summae Deus clementiae’ nel seno
al grande ardore allora udi’ cantando,
che di volger mi fé caler non meno;
121
e vidi spirti per la fiamma andando;
per ch’io guardava a loro e a’ miei passi
compartendo la vista a quando a quando.
124
Appresso il fine ch’a quell’inno fassi,
gridavano alto: ‘Virum non cognosco’;
indi ricominciavan l’inno bassi.
127
Finitolo, anco gridavano: “Al bosco
si tenne Diana, ed Elice caccionne
che di Venere avea sentito il tòsco”.
130
Indi al cantar tornavano; indi donne
gridavano e mariti che fuor casti
come virtute e matrimonio imponne.
133
E questo modo credo che lor basti
per tutto il tempo che ‘l foco li abbruscia:
con tal cura conviene e con tai pasti
136
che la piaga da sezzo si ricuscia. 139
121. «O Dio di somma clemenza» allora udii anime
cantare in mezzo a quel grande fuoco, tanto che provai ugualmente il desiderio di volgermi. 124. Vidi
spiriti che andavano in mezzo alle fiamme; perciò io
guardavo verso di loro ed ai miei passi, dividendo la
mia vista ora agli uni ora agli altri. 127. Dopo aver
finito di cantare quell’inno, gridavano a voce alta:
«Non conosco alcun uomo». Poi ricominciavano
l’inno a voce più bassa. 130. Alla fine dell’inno,
gridavano ancora: «In mezzo al bosco volle vivere
Diana, e dal bosco ella cacciò Elice, che aveva sentito il veleno [amoroso] di Venere». 133. Poi tornavano a cantare, poi gridavano [il nome di] donne e
mariti che furono casti come la virtù e il matrimonio
impongono. 136. E questo modo credo che a loro
basti (=duri) per tutto il tempo che il fuoco li brucia.
Con tale pena e con tale nutrimento 139. conviene
(=è necessario) che la piaga [del peccato] alla fine si
rimargini.
I personaggi
Meleagro è figlio di Oemeo, re di Caledonia e di
Altea. Alla sua nascita le Moire stabiliscono che la
sua vita debba durare tanto quanto un tizzone gettato
nel fuoco. Per non perdere il figlio, la madre lo toglie e lo nasconde. Quando Meleagro, divenuto adulto, uccide i fratelli di lei, Altea getta nuovamente
il tizzone nel fuoco. La fonte di Dante è Ovidio,
Metam., VII, 513-525.
Làchesi è una delle tre Moire (le Parche della mitologia latina): Cloto avvolgeva sulla conocchia il filo
della vita umana, Làchesi lo tesseva, infine Àtropo
lo tagliava. Nemmeno Zeus, il più potente degli dei,
poteva sottrarsi al potere delle Moire.
L’Acherónte e il Tevere sono i due fiumi che accolgono le anime dei morti. Il primo accoglie le anime
dei dannati, il secondo quelle dei purganti.
Diana, dea dei boschi, aveva deciso di vivere insieme con le sue ninfe e di respingere tutti gli uomini. Elice (o Callisto, la bellissima), figlia di Licaone, re dell’Arcadia, non rispetta questa legge e si fa
amare da Giove, perciò è cacciata. Per il poeta la
dea diventa simbolo di castità. La fonte di Dante è
Ovidio, Metam., II, 401-530.
Commento
1. Nel canto Dante affronta il problema di come le
anime dei golosi possano soffrire la fame e la sete,
se non hanno bisogno di nutrirsi. Il problema si trasforma in una duplice questione, fisica e teologica:
a) come avviene il concepimento di un nuovo essere
umano; e b) come si trasforma l’anima sùbito dopo
la morte del corpo. Le risposte ribadiscono le teorie
che in proposito il suo tempo aveva elaborato.
1.1. La teoria del concepimento è questa: il sangue
maschile perfetto, che proviene dal cuore, ha una
forza attiva capace di fecondare il sangue femminile, quando i due sangui si uniscono nella vagina,
il «natural vasello». La loro unione dà luogo al feto,
che acquista prima l’anima vegetativa, poi l’anima
sensitiva, quindi, per intervento diretto di Dio, l’anima razionale. La natura fornisce il corpo, Dio vi
immette l’anima.
1.2. La teoria del corpo umbratile è questa: alla
morte l’anima razionale si separa dal corpo, cioè
dall’anima vegetativa e da quella sensitiva. Quindi
cade sulle rive dell’Acherónte o del Tevere, a seconda che sia destinata a finire all’inferno o ad andare in purgatorio. Qui l’anima razionale assimila
l’aria che la circonda e ad essa imprime l’aspetto
che aveva in vita. Così si forma l’ombra, un corpo
aereo capace di provare sensazioni come il corpo
quand’era in vita. Proprio questo corpo fatto d’aria
soffre la fame.
1.3. Le anime che vanno direttamente in paradiso
non hanno bisogno del corpo umbratile, perché non
devono soffrire le pene dell’inferno o del purgatorio.
2. Come altrove, il poeta fonde problemi scientifici
e questioni filosofiche o teologiche. Egli aveva già
toccato il problema di come le anime soffrano. Il
passo più significativo è Pg III, 31-39: «La virtù divina dispone i corpi simili al mio a soffrire tormenti,
caldi e geli, e non vuole che a noi sia svelato come
fa. Matto è chi spera che la nostra ragione possa
percorrere interamente la via che tiene [Dio, che è]
una sostanza in tre persone. O genti umane, accontentatevi di sapere che le cose stanno così, perché,
se aveste potuto veder tutto, non sarebbe stato necessario che Maria partorisse Cristo». Parla Virgilio
che, come simbolo della ragione, riconosce i limiti
della ragione stessa. In Pd XXXIII Dante ribadisce
più volte i limiti del linguaggio umano, che deriva
direttamente dalla ragione.
3. Virgilio cede la parola a Stazio. Il fatto ha una
duplice importanza. Sul piano narrativo evita lo
schema noioso e ripetitivo di Dante che domanda e
di Virgilio che risponde; e introduce una variazione.
Sul piano filosofico e teologico esso vuole indicare
la continuità fra la cultura classica (Virgilio) e la
cultura cristiana (Stazio si è convertito al cristianesimo). La valutazione delle azioni umane proviene
dall’Etica di Aristotele, che è letta attraverso Tommaso d’Aquino (1225-1274).
4. Le anime cantano esempi che sono opposti e controbilanciano il loro peccato di lussuria. «Non conosco alcun uomo» rimanda alle parole che nel Van-
Divina commedia. Purgatorio, a cura di P. Genesini 67
gelo Maria dice all’angelo che era venuto ad annunziarle che sarebbe divenuta madre di Dio (Lc 1, 26
sgg.). «In mezzo al bosco volle vivere Diana, e dal
bosco ella cacciò Elice che aveva sentito il veleno
[amoroso] di Venere» è un mito pagano preso da Ovidio, Metam., II, 401-530: Diana viveva nei boschi
insieme con le ninfe, lontana dagli uomini e da ogni
occasione di lussuria, e caccia la ninfa Elice che si
era lasciata sedurre da Giove, il quale poi la porta in
cielo e la trasforma nella costellazione dell’Orsa
Maggiore. Il primo esempio è tratto dal Vangelo, il
secondo dalla cultura pagana. Diana è paragonata
alla Vergine e proposta come esempio di castità. Il
poeta si dimostra coraggioso ma anche conseguente
con i presupposti: se la cultura pagana prepara la
cultura cristiana e se questa perfeziona quella, allora
Virgilio preannuncia l’avvento di Cristo e Diana vive lo stesso ideale di vita della Vergine Maria o di
Francesco d’Assisi. O Dio di somma clemenza è invece l’inno che ai tempi di Dante si cantava al mattutino del sabato. Per i lussuriosi esso invoca fiamme
che brucino i lombi e il fegato, sedi della sessualità
e delle passioni. Le anime rivolgono il pensiero ed il
canto a Dio, che potranno vedere solamente quando
hanno finito di espiare la loro pena in purgatorio.
5. Le teorie scientifiche e filosofiche, ma anche le
teorie politiche e teologiche di Dante non vanno lette nei termini se sono vere o false; e, stando allo sviluppo successivo della scienza, in genere si devono
considerare false. Questo è il positivismo superficiale ancora oggi molto diffuso tra i letterati, i quali
hanno una conoscenza insignificante o nulla della
scienza, della storia della scienza e della storiografia della scienza. Non vanno nemmeno lette in quel
modo, senz’altro più complesso, che è la contestualizzazione: questa è la scienza del tempo del poeta,
queste sono le teorie che allora erano ritenute scientifiche e che la scienza attuale ha dimostrato false.
5.1. Vanno lette ed apprezzate per l’approccio problematico al fatto o al fenomeno naturale, sociale
ecc., per la curiosità verso un fatto, per la capacità
di elaborare e d’immaginare soluzioni, teorie e collegamenti, per la capacità di vedere un problema
dove altri vede un semplice fatto. In proposito Galilei, Cartesio e Newton non hanno niente da insegnarci, che il Medio Evo non ci avesse già insegnato. Il Medio Evo ha saputo unire in una teoria scientifica e filosofica assai articolata l’intero universo,
non diversamente da come poi farà I. Newton con la
teoria della gravitazione universale (1687) ed A.
Einstein con la teoria della relatività generale
(1916). Gli influssi celesti, che discendono dai principi primi e invadono tutto l’universo, diventano la
forza che ogni corpo esercita nello spazio circostante
e sugli altri corpi – la forza di gravitazione universale –, di cui secoli dopo parla lo scienziato inglese.
5.2. E vanno soprattutto lette ed apprezzate come le
teorie che sono state elaborate per ultime, che costituiscono la scienza di frontiera e perciò sono le più
«vere». Il lettore, il critico, lo scienziato deve immergersi in esse ed eliminare i pregiudizi dovuti alle
sue conoscenze degli sviluppi successivi della scienza. E fare di esse lo strumento più penetrante per esaminare e per raccogliere in un’unica teoria le conoscenze fisiche di cui nel Medio Evo gli scienziati
e i filosofi erano in possesso. Il positivismo con il
suo culto ideologico (e acritico) della scienza dovrebbe essere messo da parte. Comte – non è abbastanza noto – voleva fare della scienza, anzi dei
dogmi della scienza quel che la Chiesa aveva fatto
nel Medio Evo con la teologia e con la religione: un
sistema teorico compatto, che proiettava la sua compattezza in ambito sociale ed evitava i conflitti
all’interno della società. Il motivo? Alle spalle aveva 25 anni di guerre (1789-1815). E consapevolmente egli prende come modello l’operato della
Chiesa, che ammirava.
5.3. Il cammino della scienza è poi tortuoso: la teoria eliocentrica era stata proposta nell’antichità da
Aristarco di Samo (310ca.-230ca. a.C.), ma era stata
respinta perché in contraddizione con l’esperienza:
la terra, se girava intorno al sole, doveva essere
sconvolta da venti; inoltre doveva scagliare gli oggetti nell’universo. Il che non succedeva.
5.4. In questo modo cogliamo aspetti che la scienza
successiva, presa da mania di verità e di potenza, ha
stupidamente lasciato cadere. Due esempi possono
chiarire la situazione: a) L’insistenza sui limiti della
ragione: oggi l’uomo si è messo ad adorare non più
Dio, ma l’onnipotenza della Ragione umana, ed ha
provocato danni enormi e irreparabili all’ambiente
fisico in cui vive. Non si può essere atei, se si crede
ancora in un dio, e per di più a un dio inferiore, la
ragione umana, che alberga nel piccolo cervello di
piccoli uomini, miopi ed egoisti. E b) L’insistenza
di vedere in modo organico la realtà, i problemi, le
teorie e le soluzioni: il cielo è collegato alla terra, la
terra al cielo; l’universo è ordinato e tende all’unità,
cioè a Dio; i collegamenti tra le varie parti dell’universo o della società sono profondi ma vanno individuati e vanno espressi anche se il linguaggio non ne
è capace e si deve ricorrere all’analogia o ai simboli. Insomma uno strumento, quando non è capace di
conquistare alla conoscenza altri territori, si conserva e si usa dentro i suoi limiti, e si passa ad un altro
strumento, capace di dare prova migliore.
La struttura del canto è semplice: 1) Dante chiede
a Virgilio: come le anime degli spiriti amanti possano dimagrire; 2) Virgilio invita Stazio a rispondere;
3) Stazio espone prima la teoria del concepimento:
il sangue maschile feconda quello femminile nella
vagina e dà origine all’anima vegetativa e sensitiva,
la quale poi riceve da Dio l’anima razionale; quindi
4) espone una teoria simile che riguarda la formazione del corpo umbratile: l’anima sùbito dopo la
morte va alle foci del Tevere o sulla riva dell’Acherónte; qui dà la forma che aveva in vita all’aria
circostante, ed è questo corpo umbratile che dimagrisce; 5) i tre poeti continuano il viaggio; 6) Dante
vede anime immerse nel fuoco, che cantano esempi
di castità. 
Divina commedia. Purgatorio, a cura di P. Genesini 68
Canto XXVI
Mentre che sì per l’orlo, uno innanzi altro,
ce n’andavamo, e spesso il buon maestro
diceami: “Guarda: giovi ch’io ti scaltro”;
1
feriami il sole in su l’omero destro,
che già, raggiando, tutto l’occidente
mutava in bianco aspetto di cilestro;
4
e io facea con l’ombra più rovente
parer la fiamma; e pur a tanto indizio
vidi molt’ombre, andando, poner mente.
7
Questa fu la cagion che diede inizio
loro a parlar di me; e cominciarsi
a dir: “Colui non par corpo fittizio”;
10
poi verso me, quanto potean farsi,
certi si fero, sempre con riguardo
di non uscir dove non fosser arsi.
13
“O tu che vai, non per esser più tardo,
ma forse reverente, a li altri dopo,
rispondi a me che ‘n sete e ‘n foco ardo.
16
Né solo a me la tua risposta è uopo;
ché tutti questi n’hanno maggior sete
che d’acqua fredda Indo o Etiopo.
19
Dinne com’è che fai di te parete
al sol, pur come tu non fossi ancora
di morte intrato dentro da la rete”.
22
Sì mi parlava un d’essi; e io mi fora
già manifesto, s’io non fossi atteso
ad altra novità ch’apparve allora;
25
ché per lo mezzo del cammino acceso
venne gente col viso incontro a questa,
la qual mi fece a rimirar sospeso.
28
Lì veggio d’ogne parte farsi presta
ciascun’ombra e basciarsi una con una
sanza restar, contente a brieve festa;
31
così per entro loro schiera bruna
s’ammusa l’una con l’altra formica,
forse a spiar lor via e lor fortuna.
34
Tosto che parton l’accoglienza amica,
prima che ‘l primo passo lì trascorra,
sopragridar ciascuna s’affatica:
37
la nova gente: “Soddoma e Gomorra”;
e l’altra: “Ne la vacca entra Pasife,
perché ‘l torello a sua lussuria corra”.
40
Poi, come grue ch’a le montagne Rife
volasser parte, e parte inver’ l’arene,
queste del gel, quelle del sole schife,
43
l’una gente sen va, l’altra sen vene;
e tornan, lagrimando, a’ primi canti
e al gridar che più lor si convene;
46
e raccostansi a me, come davanti,
essi medesmi che m’avean pregato,
attenti ad ascoltar ne’ lor sembianti.
49
Io, che due volte avea visto lor grato,
incominciai: “O anime sicure
d’aver, quando che sia, di pace stato,
52
non son rimase acerbe né mature
le membra mie di là, ma son qui meco
col sangue suo e con le sue giunture.
55
Quinci sù vo per non esser più cieco;
donna è di sopra che m’acquista grazia,
per che ‘l mortal per vostro mondo reco.
58
1. Mentre uno dopo l’altro ce ne andavamo lungo il
margine esterno e spesso il buon maestro mi diceva:
«Sta’ attento: ascolta il mio avvertimento»; 4. il sole mi feriva sull’omero destro e ormai con i raggi
del tramonto mutava in bianco tutto l’occidente, che
era di colore azzurrino. 7. Con l’ombra io facevo
apparire più rossa la sua luce. E vidi molte ombre
che, pur continuando a camminare, prestavano attenzione a un indizio così piccolo. 10. Questa fu la
causa che le spinse a parlar di me, e cominciarono a
dire: «Colui non pare un corpo fittizio». 13. Poi alcune si fecero verso di me, quanto più potevano avvicinarsi, stando sempre attente a non uscire dove
non erano arse dalle fiamme. 16. «O tu che vai dietro agli altri due, non per essere più lento, ma forse
per mostrarti riverente, rispondi a me che ardo nella
sete [di sapere chi sei] e nel fuoco. 19. La tua risposta non interessa soltanto a me, perché tutti questi
spiriti ne hanno una sete maggiore di quanto non ne
abbiano d’acqua fresca gli abitanti dell’India o
dell’Etiopia. 22. Dicci com’è che fai di te parete al
sole, proprio come se tu non fossi ancora entrato
dentro la rete della morte». 25. Così mi parlava uno
di essi. Io mi sarei sùbito manifestato, se non mi fossi rivolto ad un’altra novità, che apparve allora. 28.
Per il centro del cammino pieno di fiamme venne
una schiera di anime con il viso incontro a questa, la
quale mi fece tutto proteso a guardare con stupore.
31. Lì da ambedue le parti vedo le ombre farsi sollecite e baciarsi l’una con l’altra ma senza indugiare, tutte contente per il rapido saluto. 34. Allo stesso
modo dentro la loro fila scura le formiche si toccano
il muso l’una con l’altra, forse per scambiarsi notizie
sulla loro via e sulla loro fortuna [nella ricerca di
cibo]. 37. Non appena interrompono l’accoglienza
amichevole, prima di aver compiuto il primo passo
[che le allontani da] lì, ciascuna cerca di gridare più
forte dell’altra. 40. La nuova schiera grida: «Sodoma e Gomorra!»; e l’altra: «Nella vacca [di legno]
entra Pasife, affinché il torello corra ad appagare la
sua lussuria!». 43. Poi, come gru che volassero in
parte verso i monti Rifei e in parte verso i deserti
sabbiosi, queste per fuggire il gelo, quelle il sole,
46. una schiera si allontana [da noi], l’altra si avvicina. E, versando lacrime di espiazione, ritornano ai
primi canti (=l’inno O summae Deus clementiae) e
a gridare [gli esempi] che a loro più conviene (=si
adattano). 49. Si riaccostano a me, come in precedenza, quegli stessi che mi avevano pregato, mostrandosi nel loro aspetto attenti ad ascoltare. 52. Io,
che per due volte avevo visto ciò che gradivano, incominciai: «O anime sicure di raggiungere, quando
che sia, uno stato di pace, 55. le mie membra non
sono rimaste in età giovanile né in età matura di là
sulla terra, ma sono qui con me con il loro sangue e
con le loro giunture. 58. Ora vado su di qui per non
essere più cieco. In cielo è una donna (=Beatrice)
che mi acquista la grazia, in virtù della quale attraverso con il mio corpo mortale il vostro mondo. 
Divina commedia. Purgatorio, a cura di P. Genesini 69
Ma se la vostra maggior voglia sazia
tosto divegna, sì che ‘l ciel v’alberghi
ch’è pien d’amore e più ampio si spazia,
61
ditemi, acciò ch’ancor carte ne verghi,
chi siete voi, e chi è quella turba
che se ne va di retro a’ vostri terghi”.
64
Non altrimenti stupido si turba
lo montanaro, e rimirando ammuta,
quando rozzo e salvatico s’inurba,
67
che ciascun’ombra fece in sua paruta;
ma poi che furon di stupore scarche,
lo qual ne li alti cuor tosto s’attuta,
70
“Beato te, che de le nostre marche”,
ricominciò colei che pria m’inchiese,
“per morir meglio, esperienza imbarche!
73
La gente che non vien con noi, offese
di ciò per che già Cesar, triunfando,
“Regina” contra sé chiamar s’intese:
76
però si parton ‘Soddoma’ gridando,
rimproverando a sé, com’hai udito,
e aiutan l’arsura vergognando.
79
Nostro peccato fu ermafrodito;
ma perché non servammo umana legge,
seguendo come bestie l’appetito,
82
in obbrobrio di noi, per noi si legge,
quando partinci, il nome di colei
che s’imbestiò ne le ‘mbestiate schegge.
85
Or sai nostri atti e di che fummo rei:
se forse a nome vuo’ saper chi semo,
tempo non è di dire, e non saprei.
88
Farotti ben di me volere scemo:
son Guido Guinizzelli; e già mi purgo
per ben dolermi prima ch’a lo stremo”.
91
Quali ne la tristizia di Ligurgo
si fer due figli a riveder la madre,
tal mi fec’io, ma non a tanto insurgo,
94
quand’io odo nomar sé stesso il padre
mio e de li altri miei miglior che mai
rime d’amore usar dolci e leggiadre;
97
e sanza udire e dir pensoso andai
lunga fiata rimirando lui,
né, per lo foco, in là più m’appressai.
 100
Poi che di riguardar pasciuto fui,
tutto m’offersi pronto al suo servigio
con l’affermar che fa credere altrui.
 103
Ed elli a me: “Tu lasci tal vestigio,
per quel ch’i’ odo, in me, e tanto chiaro,
che Leté nol può tòrre né far bigio.
 106
Ma se le tue parole or ver giuraro,
dimmi che è cagion per che dimostri
nel dire e nel guardar d’avermi caro”.
 109
E io a lui: “Li dolci detti vostri,
che, quanto durerà l’uso moderno,
faranno cari ancora i loro incostri”.
 112
“O frate”, disse, “questi ch’io ti cerno
col dito”, e additò un spirto innanzi,
“fu miglior fabbro del parlar materno.
 115
Versi d’amore e prose di romanzi
soverchiò tutti; e lascia dir li stolti
che quel di Lemosì credon ch’avanzi.
 118
61. Ma, vi auguro che il vostro più grande desiderio
sia presto saziato, così che vi accolga il cielo che è
pieno d’amore ed occupa uno spazio più ampio
(=l’empìreo)!, 64. ditemi, affinché ne possa scrivere
ancora, chi siete voi e chi è quella turba che se ne va
dietro alle vostre spalle». 67. Il montanaro stupito si
turba e, guardandosi intorno, ammutolisce, quando
rozzo e selvatico entra per la prima volta in città;
70. non diversamente ciascun’ombra fece con il suo
aspetto. Ma, dopo che si furono liberate da ogni stupore, il quale nei cuori nobili presto si affievolisce,
73. «Beato te che, per morir meglio, imbarchi esperienza dalle nostre contrade!» riprese colei che poco
prima mi aveva posto la domanda. 76. «La schiera
di anime che non viene con noi, offese Dio facendo
ciò per cui già Cesare, durante il trionfo, sentì gridare “Regina!” contro di sé. 79. Perciò si allontanano
gridando “Sodoma” e rimproverandosi, come hai
udito, e aiutano l’efficacia della pena provando vergogna. 82. Il nostro peccato fu di essere ermafroditi.
Ma, poiché non osservammo la legge umana, seguendo come bestie l’appetito naturale, 85. in obbrobrio di noi, gridiamo, quando ci dividiamo, il
nome di colei (=Pasife) che si comportò da bestia
nel corpo in legno a forma di bestia. 88. Ora conosci
le nostre azioni e il peccato di cui fummo colpevoli.
Se forse per nome vuoi sapere chi siamo, non c’è
tempo per parlare, e non saprei [nemmeno parlare di
tutti]. 91. Ti dirò soltanto il mio nome: io sono Guido Guinizelli e già mi purgo in questo luogo, perché
mi sono pentito prima di giungere alla fine della vita.» 94. Quali nella tristezza (=dolore ed ira) di Licurgo si fecero i due figli nel rivedere la madre, tale
mi feci io. Ma non giungo a tanto, 97. quando io
odo dire il suo nome il padre mio e degli altri poeti
migliori di me, che scrissero rime d’amore dolci e
leggiadre. 100. Senza ascoltare e senza parlare continuai pensieroso la strada, guardandolo a lungo.
Ma, a causa del fuoco, non mi avvicinai di più. 103.
Dopo che mi fui saziato di guardarlo, mi offersi, tutto pronto al suo servizio, con le parole [del giuramento] che fanno credere alle promesse. 106. Ed egli a me: «Tu lasci una tale impronta, per quel che
io odo, in me, e tanto chiara, che il fiume Letè non
può toglierla né farla sbiadire. 109. Ma, se le tue parole hanno ora giurato il vero, dimmi qual è la causa
per la quale con le parole e con gli sguardi dimostri
di avermi caro». 112. Ed io a lui: «I vostri dolci versi, che, per tutto il tempo che durerà la poesia in
volgare, faranno ancora più graditi i fogli su cui sono scritti». 115. «O fratello» disse, «questi che ti
mostro con il dito» e indicò uno spirito davanti a lui
(=Arnaut Daniel), «fu il migliore artefice della lingua materna. 118. Superò tutti i poeti d’amore e gli
scrittori di romanzi; e lascia dire gli stolti, che credono che lo sopravanzi quello di Limoges (=Giraut
de Bornelh). 
Divina commedia. Purgatorio, a cura di P. Genesini 70
A voce più ch’al ver drizzan li volti,
e così ferman sua oppinione
prima ch’arte o ragion per lor s’ascolti.
121
Così fer molti antichi di Guittone,
di grido in grido pur lui dando pregio,
fin che l’ha vinto il ver con più persone.
124
Or se tu hai sì ampio privilegio,
che licito ti sia l’andare al chiostro
nel quale è Cristo abate del collegio,
127
falli per me un dir d’un paternostro,
quanto bisogna a noi di questo mondo,
dove poter peccar non è più nostro”.
130
Poi, forse per dar luogo altrui secondo
che presso avea, disparve per lo foco,
come per l’acqua il pesce andando al
fondo.
133
Io mi fei al mostrato innanzi un poco,
e dissi ch’al suo nome il mio disire
apparecchiava grazioso loco.
136
El cominciò liberamente a dire:
“Tan m’abellis vostre cortes deman,
qu’ieu no me puesc ni voill a vos cobrire.
139
Ieu sui Arnaut, que plor e vau cantan;
consiros vei la passada folor,
e vei jausen lo joi qu’esper denan.
142
Ara vos prec, per aquella valor
que vos guida al som de l’escalina,
sovenha vos a temps de ma dolor!”.
145
Poi s’ascose nel foco che li affina. 148
121. Essi rivolgono l’attenzione alla voce comune
più che al vero, e così formano la loro opinione prima di ascoltare l’arte o la ragione. 124. Così molti
antichi poeti fecero di Guittone, dando prestigio di
bocca in bocca soltanto a lui, finché il vero lo ha
vinto con [il giudizio di] più persone. 127. Ora, se tu
hai un privilegio così grande, che ti sia lecito andare
nel convento nel quale Cristo è l’abate del collegio
[dei beati], 130. recita per me un Padre nostro davanti a Lui, quanto serve a noi di questo mondo (=il
purgatorio), dove non possiamo più peccare.» 133.
Poi, forse per dare la parola ad un altro che aveva lì
vicino, scomparve in mezzo al fuoco, come scompare nell’acqua il pesce che va sul fondo. 136. Io mi
accostai un po’ all’ombra che Guido mi aveva mostrato e dissi che il mio desiderio preparava una gradita accoglienza al suo nome. 139. Egli cominciò liberamente a dire: «Tanto mi piace la vostra cortese
domanda, che io non posso né voglio celarmi a
voi. 142. Io sono Arnaut Daniel, che piango e vado
cantando [l’inno O summae Deus clementiae]; afflitto, vedo la passata follia e gioioso vedo davanti
a me la gioia, che spero. 145. Perciò vi prego, per
quel valore (=Dio) che vi guida al sommo della
scala [del purgatorio], ricordatevi a tempo [opportuno] (=sulla terra) del mio dolore (=le sofferenze del purgatorio)!». 148. Poi si nascose nel
fuoco che li purifica.
I personaggi
Sodoma e Gomorra sono due città della Palestina,
di cui parla la Bibbia, famose per la vita immorale
degli abitanti, dediti alla omosessualità, tanto che
sodomita diventa sinonimo di omosessuale. Sono
punite da Dio con una pioggia di fuoco e di zolfo
(Gn 18, 20 e 19 24-25). Il vizio peraltro non fu estirpato.
I monti Rifei erano collocati dagli antichi geografi
in una regione indeterminata e freddissima, situata
nella parte più settentrionale dell’emisfero artico.
C. Giulio Cesare (103-44 a.C.) durante il trionfo,
che ottiene al ritorno dalla campagna contro i figli
di Cn. Pompeo, è salutato con l’appellativo di regina di Bitinia, in riferimento ai rapporti omosessuali
che avrebbe avuto con Nicomede, il sovrano di quello Stato. In tale circostanza i soldati potevano rimproverare liberamente qualsiasi vizio al loro generale. La fonte di Dante è duplice: Svetonio, Caes. I,
49, 1-4; e Ugucione da Pisa, Magnae derivationes.
Ermafrodito, figlio di Ermes e di Afrodìde, si fonde
con la ninfa Salmace, formando con lei un corpo che
aveva i caratteri dei due sessi. La fonte di Dante è
Ovidio, Metam., IV, 288-388.
La regina Pasife secondo la mitologia s’innamora di
un toro e si congiunge con lui facendosi costruire da
Dedalo una vacca in legno, ricoperta con una pelle.
Dalla loro unione nasce il Minotauro, un uomo con
la testa di toro. La fonte di Dante è Ovidio, Metam.
VIII, 131-137.
Licurgo, re di Nemea, condanna a morte la schiava
Isifile, che aveva lasciato incustodito nel prato Ofelte, il figlio del sovrano, per guidare i greci alla fonte
Langia. Un serpente morde il bambino, che muore. I
figli della donna si gettano tra le schiere dei soldati,
per abbracciare la madre e sottrarla alla punizione.
La fonte di Dante è Stazio, Theb. V, 654-655, 663.
Guido di Guinizelli da Magnano (1230ca.-1276),
un giudice di Bologna, è l’iniziatore del Dolce stil
novo, secondo la definizione, postuma di 27 anni,
data da Dante a Bonagiunta Orbicciani (Pg XXIV,
52-54). Scrive la canzone-manifesto Al cor gentil
rempaira sempre amore (1274), dove sono esposte
le tesi della corrente: a) l’amore e il cuore gentile
s’identificano; b) la nobiltà non è nobiltà di sangue
che si eredita, ma gentilezza d’animo, che si conquista con i meriti personali; c) la donna è un angelo disceso dal cielo per portare l’uomo a Dio. La novità
della sua poesia consiste nella trattazione ossessiva
del tema amoroso e nell’esclusione di argomenti morali e politici, che caratterizzavano la Scuola toscana (Guittone d’Arezzo e Bonagiunta Orbicciani). Da
Bologna la corrente si sposta in Toscana, dove tra il
1282 e il 1295 raggiunge i migliori risultati con
Dante Alighieri, Guido Cavalcanti, Lapo Gianni,
Gianni Alfani e Cino da Pistoia.
Il fiume Letè scorre nel paradiso terrestre, in cima al
purgatorio (Pg XXVIII, 121-131). Esso cancella il
ricordo dei peccati. Invece l’Eunoè, l’altro fiume,
fissa nella memoria le buone azioni compiute.
Arnaut Daniel (1155ca.-1215ca.) nasce forse a
Ribera, in Dordogna, una regione della Francia meridionale. È il maggior esponente del trobar clus,
una concezione ermetica della poesia che si contrappone al trobar lieu, una poesia più facile e discorsiva. È amico personale di un altro trovatore, 
Divina commedia. Purgatorio, a cura di P. Genesini 71
Bertran de Born (1140ca.-1215), signore di Hautefort, in Guascogna. Vive per un certo periodo alla
corte di Riccardo cuor di Leone. Inventa la sestina,
una canzone di sei stanze, di sei versi endecasillabi
ciascuna, a cui si aggiunge la tornata di tre versi. Le
stanze non hanno rime, ma parole-rima, che ritornano in ordine diverso nelle varie stanze.
Giraut de Bornelh (1250ca.-1220ca.) nasce a Excideuil nel Périgord, che confina con il Limosino.
Scrive una quindicina di sirventesi d’ispirazione morale. I suoi contemporanei lo chiamano «il maestro
dei trovatori».
Commento
1. Le anime gridano «Sodoma e Gomorra» e «Pasife
entra nella vacca», per espiare la colpa che hanno
commesso sulla terra. Le parole adoperate acquistano concretezza fisica: riescono a dare l’idea tangibile del peccato commesso. Nel primo caso ciò è ottenuto dal raddoppiamento delle o seguìto dalla a in
ognuno dei due termini e dal fatto che i due raddoppiamenti si rafforzano a vicenda: «Sodoma e Gomorra». Nel secondo caso ciò è ottenuto dai suoni e
dai significati dei tre termini bisillabi (compreso il
primo, che ha la e finale semisorda): «Pàsif[e] éntra
nèlla vàcca». Le parole riproducono l’azione descritta: sono onomatopeiche del suono e dell’azione.
2. Il poeta ripete un duplice motivo, fin dagli inizi
ovvio, cioè l’ombra accanto a sé; e la richiesta di ricordare le anime al suo ritorno sulla terra. La ripetizione avviene costantemente con piccole o grandi
innovazioni. Si tratta di una delle infinite applicazioni del principio di variazione.
3. Pasife si congiunge con un animale, che aveva
trovato bello. Zeus si congiunge con infiniti esseri
viventi, animali, umani, semidivini e divini. Tutto
ciò va interpretato in due modi: a) la forza della vita
si esprime ed esplode in tutte le forme possibili, superando ogni ostacolo; b) questo vitalismo senza regole può sconvolgere sia chi professa la religione
pagana sia e ancor più chi, come Dante, professa la
religione cristiana. Esso però sconvolge soltanto
quando è umano uno dei due partner, altrimenti si
presenta positivamente come il vitalismo gioioso e
incontenibile della Natura. Nel mondo classico proprio questo vitalismo cieco e irrazionale della natura
sembra dominare l’uomo e minacciare la società costituita. Le tragedie di Sofocle (497-406 a.C.) imperniate su Edipo ne sono un esempio.
3.1. Il mondo greco però non è soltanto Sofocle. E
può essere interpretato anche in altro modo: esso è
pervaso dallo spirito apollineo e dallo spirito dionisiaco. Il primo si collega al dio Apollo e si realizza
nella razionalità, nella poesia, nell’equilibrio,
nell’armonia. Il secondo si collega al dio Dioniso e
si realizza nell’irruenza del piacere o dell’istinto e
nei baccanali.
4. C. Giulio Cesare è presentato concretamente, con
i suoi vizi e i suoi limiti umani. Anzi proprio i suoi
vizi fanno di lui un uomo reale e concreto e non una
semplice finzione letteraria, abbellita e idealizzata
senz’alcuna giustificazione narrativa. In Pd VI, 55-
72, invece è celebrato come il fondatore dell’Impero. Il poeta continua ad applicare il duplice o il
triplice punto di vista: per un verso Cesare ha avuto
dei vizi, per un altro è stato il fondatore dell’Impero.
Il male e il bene non sono chiaramente distinti come
il giorno e la notte. Sono mescolati tra loro. In questo modo il poeta non fa pratica di neutralità o di
mediazione tra due estremi o tra due opposti. Si limita a constatare che la realtà si presenta in questo
modo o in modo ancora più complesso. Peraltro sùbito dopo anch’egli deve scegliere, e sceglie: mettere G. Guinizelli o G. Cesare in purgatorio o in paradiso; Brunetto Latini o Bonconte da Montefeltro
all’inferno o in purgatorio. Ed agire in modo da suscitare curiosità e da essere interessante. Così decide
di collocare Cesare nel limbo, con gli altri spiriti
magni (If IV. 123). Una soluzione ragionevole. Sarebbe stato troppo banale scegliere soltanto i grandi
personaggi del passato e del presente e metterli arbitrariamente in uno dei tre regni dell’oltretomba.
5. Le anime si sono macchiate della colpa di essere
ermafroditi, cioè di aver avuto rapporti sia con uomini sia con donne. Si sono fatte dominare dai sensi,
come le bestie, gli animali senza razione, e ai sensi
hanno sottomesso la ragione (If V, 39). Di qui le grida contro la sodomia e contro il comportamento bestiale. Ora il fuoco le purifica. L’espiazione avviene
coralmente: un gruppo di anime grida «Sodoma e
Gomorra!», l’altro grida «Ne la vacca entra Pasife
Perché ‘l torello a sua lussuria corra », mentre si dirigono l’uno verso l’altro (vv. 25-43). In tutta l’opera il poeta dimentica un unico peccato: il comportamento lesbico. O il comportamento non costituiva peccato o le donne del suo tempo avevano rapporti soltanto con uomini (o non ne avevano affatto).
5.1.L’accusa di omosessualità ha la funzione di colpire gli interessati in ciò che hanno di più caro e di
più prezioso: in un’economia agricola sono i figli e
la capacità di mandare avanti la famiglia in tutte le
sue diramazioni. La forza e il prestigio sono legati al
fatto di essere paterfamilias. Insomma i valori professati sono la mascolinità, la virilità, la paternità,
sia naturale (il conte Ugolino da Montefeltro) sia
spirituale (Brunetto Latini). In questo contesto
l’omosessualità diventa inevitabilmente un non valore, un’onta, ed essere definiti omosessuali costituisce un’offesa gravissima.
6. Verso Guinizelli il poeta ha lo stesso atteggiamento di rispetto che aveva avuto verso Brunetto
Latini, che considera il maestro spirituale: cammina
con un atteggiamento di riguardo e di deferenza. Per
di più la pena è simile: Brunetto è ustionato dalle
fiamme che cadono dal cielo; Guido è immerso nel
fuoco. Ciò si presenta a due osservazioni: a) il poeta
è attento anche alla mimica dei personaggi reali e ai
personaggi del suo poema; e b) l’atteggiamento esprime in modo visibile i rapporti di gerarchia che
caratterizzano ogni società tradizionale, in cui soltanto la subordinazione ad un capo, il paterfamilias,
permette di vincere la lotta per la sopravvivenza
contro le forze della natura e le forze sociali ostili.
Oggi nelle società industrializzate avviene in genere
proprio l’opposto: la libera iniziativa e una riduzione quasi totale dell’autorità e della gerarchia sono i 
Divina commedia. Purgatorio, a cura di P. Genesini 72
perni che fanno muovere l’economia. Di conseguenza in un’economia tradizionale, quindi povera,
è importantissimo il sotto consumo, il risparmio, il
digiuno. In una economia ricca, industriale, è invece
di vitale importanza il consumo, il sovraconsumo, lo
spreco. Questo semplicissimo esempio mostra come i
problemi si possono porre in modo diverso ed anzi
opposto nel corso del tempo: ciò che prima era un
valore diventa poi un disvalore. Non ci sono quindi
verità assolute, valide una volta per tutte.
7. La mimica dei personaggi è una presenza costante
nella Divina commedia, da Farinata degli Uberti
che si alza in piedi mentre Cavalcante de’ Cavalcanti resta a ginocchioni (If X, 32-33 e 52-55) al
maestro Brunetto Latini che raggiunge volgarmente
di corsa la schiera dei suoi compagni (If XV, 121-
124), da Virgilio che prende in braccio Dante (If
XIX, 4-45, 127-132 e XXXIV, 70 e 87) al diavolo
pernacchione che «avea del cul fatto trombetta», per
dare il segnale della partenza (If XXI, 139), dal conte Ugolino della Gherardesca, che rode il cranio
dell’arcivescovo Ruggieri degli Ubaldini (If
XXXIII, 1-3), a Virgilio che ritualmente pulisce con
la rugiada il volto di Dante (Pg I, 94-98), da Belacqua, che, seduto con la testa fra le ginocchia, sembrava aver la pigrizia per sorella (Pg IV, 106-108),
ai giocatori della zara (Pg VI, 1-9). Sempre in Pg
VI, 58-63, si trova la potente descrizione di Sordello
da Goito: è seduto solo soletto e con lo sguardo segue i due poeti, si alza e abbraccia Virgilio, quando
sa che è suo conterraneo. In Pg XIII, 13-15, Virgilio
fa una abile piroetta sul piede destro, non ostante i
secoli sulle spalle...
8. Il poeta parla e definisce il Dolce stil novo non
con un poeta che appartiene alla corrente, ma con un
poeta avversario, Bonagiunta Orbicciani (Pg XXIV,
52-54). Questa è la soluzione più efficace sul piano
narrativo, poiché porta ad una definizione polemica
e per contrasto. Il discorso con Guinizelli, il padre
della corrente, esprime un’estrema deferenza: al poeta bolognese viene riconosciuta ancora un’effettiva
capacità poetica. È opportuno ricordare i tre motivi
che caratterizzano la corrente poetica: a) l’amore e
il cuore gentile s’identificano; b) la nobiltà non è
nobiltà di sangue che si eredita, è gentilezza d’animo che si conquista con le proprie capacità; e c) la
donna è un angelo disceso dal cielo, per portare
l’uomo a Dio. Delle tesi con cui Guinizelli dà inizio
alla corrente rimane ben poco: Dante insiste soltanto
sulla spontaneità dell’ispirazione poetica che caratterizza i poeti stilnovisti rispetto ai poeti della Scuola toscana. Da giovane si sentiva poeta e politico
emergente e si schiera con la borghesia rampante. A
quasi 30 anni di distanza è su posizioni completamente diverse. L’ottimismo nel futuro e nella nobiltà
d’animo non ci sono più. E il poeta si rifugia in purgatorio o in cielo e in discussioni dottrinarie. Ciò
non è tutto: egli esprime anche in un altro modo il
distacco dal passato: il giudizio sui poeti avversari è
cambiato...
9. A 27 anni circa di distanza il giudizio di Dante
sulla Scuola toscana capeggiata da Guittone d’Arezzo e da Bonagiunta Orbicciani, si è fatto più duro.
Prima aveva condannato il contenuto, ora condanna
anche la fattura dei versi. L’irrigidimento può essere
dovuto alla durezza dell’esilio o anche alla consapevolezza, ora ben più profonda, dell’effettiva superiorità del Dolce stil novo (ed ora soprattutto della Divina commedia) sulla produzione poetica toscana e
nazionale che aveva caratterizzato gli anni giovanili. Peraltro Dante valuta in modo positivo l’esperienza stilnovistica propria e altrui, ed usa in moltissimi canti temi e stilemi della giovinezza. Ma, a
quanto sembra, i poeti stilnovisti devono avere avuto
una amnesia, se non si sono preoccupati nemmeno di
definire ciò che caratterizzava il gruppo. Oltre a ciò
a parte Guinizelli, Dante e un po’ anche Guido Cavalcanti, gli altri poeti della corrente sono di assoluta modestia.
10. Il poeta fa parlare Arnaut Daniel nella sua lingua
materna: «Tan m’abellis vostre cortes deman...»
(vv. 140-147). Sono gli unici versi che scrive in
provenzale. Nel grande Arnaut Dante, che sta ponendo le basi ad una nuova lingua, s’identifica ed
esprime la sua valutazione calda e partecipe. Ancora
nel grande Arnaut il poeta, esiliato, s’identifica ed
esprime la sua nostalgia per la patria. Il motivo
dell’esilio viene ripreso e svolto definitivamente in
Pd XVII, quando il trisavolo Cacciaguida spiega al
poeta le profezie fattegli durante il viaggio e gli
preannunzia l’esilio. Peraltro nel purgatorio molte
anime sostengono che la nostra vera patria è il cielo,
dove esse sperano di giungere rapidamente e ancor
più rapidamente, se sono aiutate dalle preghiere dei
vivi (Pg XI, Oderisi da Gubbio; Pg XIII, Sapìa di
Siena). Patria e lingua natale quindi s’identificano.
10.1. La loquela materna messa in bocca ad Arnaut
ha però anche una particolare importanza da un punto di vista narrativo: un demonio grida un’invocazione incomprensibile (If VII); Farinata degli Uberti
si accorge che il poeta parla toscano (If X); Pier delle Vigne parla con il suo linguaggio arzigogolato e
forbito di cortigiano (If XV); i genitori imitano il
linguaggio semplice e sgrammaticato dei bambini,
per farsi capire, e ciò li diverte (Pg XI; Pd XV);
Cacciaguida parla un latino magniloquente nei momenti più intensi ed elevati (Pd XV). D’altra parte
l’attenzione verso la lingua non poteva non essere
presente in dosi massicce in tutta la Divina commedia.
11. Il canto rimanda al canto corrispondente dell’Inferno, in cui sono puniti gli omosessuali. Nell’abisso
il poeta incontra il maestro Brunetto Latini, che gli
indica i suoi compagni di pena: ecclesiastici e letterati grandi e di gran fama, che si son macchiati tutti
dello stesso vergognoso peccato (If XV). Eppure, a
parte il vizio, Brunetto era un bravo maestro, ed egli
ha ancora impressa nella memoria la cara e buona
immagine di lui, perché gli ha insegnato come
l’uomo si eterna con la fama qui su questa terra.
11.1. C’è forse una duplice differenza tra i peccatori
dell’inferno e quelli del purgatorio: i secondi sono
stati più previdenti, perché hanno commesso peccato
ma poi si sono salvati. Hanno voluto ampliare ed arricchire la loro esperienza praticando rapporti con 
Divina commedia. Purgatorio, a cura di P. Genesini 73
l’altro sesso ed anche con il loro sesso. Insomma sono stati più intelligenti.
12. Dante ha un’opinione lusinghiera dei poeti (degli intellettuali e degli ecclesiastici un po’ meno): li
mette quasi tutti in purgatorio. L’unica eccezione è
il poeta provenzale Bertand de Born (1140ca.-
1215), messo all’inferno (ottavo cerchio, nona bolgia) tra i seminatori di discordie. Costoro vanno in
giro portando il capo in mano come se fosse una lanterna.
13. La figura di Arnaut Daniel è tracciata in pochi
versi (vv. 139-149), come la figura dell’anonimo
fiorentino che si suicida nella sua casa (If XIII, 139-
151) o come quella della Pia de’ Tolomei (Pg V,
130-136). Anche in paradiso s’incontreranno vite
condensate in pochi versi.
14. Dante paragona le due schiere di anime che si
incontrano a due file di formiche (vv. 31-36). L’immagine naturalistica si inserisce nella lunga schiera
di immagini naturalistiche che arricchiscono il poema. Ad esempio le foglie autunnali che cadono a
cui sono paragonate le anime dei dannati che si precipitano ad oltrepassare l’Acherónte; le colombe a
cui sono paragonati i due amanti, Francesca e Paolo
(If V, 82-84). L’immagine delle formiche che si incontrano è particolarmente potente: il rituale dell’incontro è lungo e complesso e dà proprio l’idea di
una esplorazione reciproca attenta e minuziosa.
La struttura del canto è semplice: 1) una schiera
di anime (=i lussuriosi) si accorge che Dante è vivo;
una di esse chiede informazioni; ma 2) il poeta è distratto da un’altra schiera (=i sodomiti) che s’incontra con la prima, per farsi reciprocamente festa; poi
3) risponde all’anima della prima schiera dicendo
che non è ancora morto; 4) l’anima parla del peccato
delle due schiere, poi si presenta: è Guido Guinizelli; 5) Dante esprime la sua ammirazione verso l’iniziatore del Dolce stil novo; poi 6) Guinizelli ribadisce la superiorità di Arnaut Daniel su Giraut de
Bornelh e critica coloro che ritengono Guittone
d’Arezzo un grande poeta; infine 7) Dante si accosta
a Daniel, che si presenta usando la lingua materna.
Divina commedia. Purgatorio, a cura di P. Genesini 74
Canto XXVIII
Vago già di cercar dentro e dintorno
la divina foresta spessa e viva,
ch’a li occhi temperava il novo giorno,
1
sanza più aspettar, lasciai la riva,
prendendo la campagna lento lento
su per lo suol che d’ogne parte auliva.
4
Un’aura dolce, sanza mutamento
avere in sé, mi feria per la fronte
non di più colpo che soave vento;
7
per cui le fronde, tremolando, pronte
tutte quante piegavano a la parte
u’ la prim’ombra gitta il santo monte;
10
non però dal loro esser dritto sparte
tanto, che li augelletti per le cime
lasciasser d’operare ogne lor arte;
13
ma con piena letizia l’ore prime,
cantando, ricevieno intra le foglie,
che tenevan bordone a le sue rime,
16
tal qual di ramo in ramo si raccoglie
per la pineta in su ‘l lito di Chiassi,
quand’Eolo scilocco fuor discioglie.
19
Già m’avean trasportato i lenti passi
dentro a la selva antica tanto, ch’io
non potea rivedere ond’io mi ‘ntrassi;
22
ed ecco più andar mi tolse un rio,
che ‘nver’ sinistra con sue picciole onde
piegava l’erba che ‘n sua ripa uscìo.
25
Tutte l’acque che son di qua più monde,
parrieno avere in sé mistura alcuna,
verso di quella, che nulla nasconde,
28
avvegna che si mova bruna bruna
sotto l’ombra perpetua, che mai
raggiar non lascia sole ivi né luna.
31
Coi piè ristretti e con li occhi passai
di là dal fiumicello, per mirare
la gran variazion d’i freschi mai;
34
e là m’apparve, sì com’elli appare
subitamente cosa che disvia
per maraviglia tutto altro pensare,
37
una donna soletta che si gia
e cantando e scegliendo fior da fiore
ond’era pinta tutta la sua via.
40
“Deh, bella donna, che a’ raggi d’amore
ti scaldi, s’i’ vo’ credere a’ sembianti
che soglion esser testimon del core,
43
vegnati in voglia di trarreti avanti”,
diss’io a lei, “verso questa rivera,
tanto ch’io possa intender che tu canti.
46
Tu mi fai rimembrar dove e qual era
Proserpina nel tempo che perdette
la madre lei, ed ella primavera”.
49
Come si volge, con le piante strette
a terra e intra sé, donna che balli,
e piede innanzi piede a pena mette,
52
volsesi in su i vermigli e in su i gialli
fioretti verso me, non altrimenti
che vergine che li occhi onesti avvalli;
55
e fece i prieghi miei esser contenti,
sì appressando sé, che ‘l dolce suono
veniva a me co’ suoi intendimenti.
58
1. Ormai desideroso di esplorare l’interno ed i bordi
della divina foresta (=il paradiso terrestre) folta e
verdeggiante, che agli occhi attenuava la luce del
nuovo giorno, 4. senza più aspettare lasciai il margine [della foresta] e ritornai lentamente verso la
campagna [camminando] sopra un terreno che profumava da ogni parte. 7. Un’aria dolce, che non mutava [direzione né intensità], mi colpiva la fronte
con la forza di un vento soave. 10. A quella brezza
le fronde, tremolando, piegavano tutte quante insieme verso la parte in cui il santo monte getta la prima
ombra (=quella del mattino), 13. senza però allontanarsi dalla loro posizione diritta, tanto che gli uccellini sulle cime [degli alberi] fossero costretti ad interrompere la loro attività canora; 16. ma con piena
letizia, cantando, accoglievano le prime ore [del
giorno] tra le foglie, che stormendo facevano da accompagnamento ai loro canti, 19. proprio come nella pineta sul lido di Classe [i loro canti] si mescolano [con lo stormire] tra i rami, quando Eolo libera il
vento di scirocco. 22. I miei passi lenti mi avevano
già trasportato tanto dentro l’antica selva, che non
potevo più vedere da quale parte ero entrato. 25. Ed
ecco m’impedì di proseguire un ruscello, che, [scorrendo] verso sinistra, con le sue piccole onde piegava l’erba che cresceva sulle sue rive. 28. Tutti i corsi d’acqua che di qua [sulla terra] sono più limpidi,
parevano avere dentro di sé una qualche impurità rispetto a quello, che non nascondeva nulla [del suo
fondo], 31. sebbene scorra oscuro sotto l’ombra perenne [degli alberi], che non lascia mai passare un
raggio di sole né di luna. 34. Con i piedi mi fermai e
con gli occhi guardai di là dal fiumicello, per ammirare la grande varietà di rami fioriti. 37. E là mi apparve, così come appare all’improvviso una cosa che
per la meraviglia distoglie da ogni altro pensiero,
40. una donna tutta sola, che se ne andava cantando
e scegliendo fiori tra quelli che abbellivano tutto
quel luogo. 43. «Deh, o bella donna, che ti riscaldi
ai raggi dell’amore [divino], se devo credere alle
sembianze, che di solito sono lo specchio del cuore
(=i sentimenti), 46. ti prego di venire più avanti» io
le dissi, «verso questa riva, in modo che io possa intendere ciò che tu canti. 49. Tu mi fai ricordare
dov’era e qual era [l’aspetto di] Proserpina nel tempo in cui la madre perdette lei ed ella [perdette]
primavera (=i fiori che aveva in mano e la vita sulla
terra).» 52. Come una donna che balli si volge senza
staccare i piedi da terra e tenendoli stretti tra loro e
spinge appena un piede davanti all’altro, 55. così si
volse verso di me sopra i fiorellini vermigli e gialli,
non diversamente da una fanciulla che abbassi gli
occhi pudìchi. 58. E fece contente le mie preghiere,
avvicinandosi al fiume, tanto che il dolce suono [del
suo canto] giungeva fino a me con le sue parole. 
Divina commedia. Purgatorio, a cura di P. Genesini 75
Tosto che fu là dove l’erbe sono
bagnate già da l’onde del bel fiume,
di levar li occhi suoi mi fece dono.
61
Non credo che splendesse tanto lume
sotto le ciglia a Venere, trafitta
dal figlio fuor di tutto suo costume.
64
Ella ridea da l’altra riva dritta,
trattando più color con le sue mani,
che l’alta terra sanza seme gitta.
67
Tre passi ci facea il fiume lontani;
ma Elesponto, là ‘ve passò Serse,
ancora freno a tutti orgogli umani,
70
più odio da Leandro non sofferse
per mareggiare intra Sesto e Abido,
che quel da me perch’allor non s’aperse.
73
“Voi siete nuovi, e forse perch’io rido”,
cominciò ella, “in questo luogo eletto
a l’umana natura per suo nido,
76
maravigliando tienvi alcun sospetto;
ma luce rende il salmo Delectasti,
che puote disnebbiar vostro intelletto.
79
E tu che se’ dinanzi e mi pregasti,
dì s’altro vuoli udir; ch’i’ venni presta
ad ogne tua question tanto che basti”.
82
“L’acqua”, diss’io, “e ‘l suon de la foresta
impugnan dentro a me novella fede
di cosa ch’io udi’ contraria a questa”.
85
Ond’ella: “Io dicerò come procede
per sua cagion ciò ch’ammirar ti face,
e purgherò la nebbia che ti fiede.
88
Lo sommo Ben, che solo esso a sé piace,
fé l’uom buono e a bene, e questo loco
diede per arr’a lui d’etterna pace.
91
Per sua difalta qui dimorò poco;
per sua difalta in pianto e in affanno
cambiò onesto riso e dolce gioco.
94
Perché ‘l turbar che sotto da sé fanno
l’essalazion de l’acqua e de la terra,
che quanto posson dietro al calor vanno,
97
a l’uomo non facesse alcuna guerra,
questo monte salìo verso ‘l ciel tanto,
e libero n’è d’indi ove si serra.
100
Or perché in circuito tutto quanto
l’aere si volge con la prima volta,
se non li è rotto il cerchio d’alcun canto,
103
in questa altezza ch’è tutta disciolta
ne l’aere vivo, tal moto percuote,
e fa sonar la selva perch’è folta;
106
e la percossa pianta tanto puote,
che de la sua virtute l’aura impregna,
e quella poi, girando, intorno scuote;
109
e l’altra terra, secondo ch’è degna
per sé e per suo ciel, concepe e figlia
di diverse virtù diverse legna.
112
Non parrebbe di là poi maraviglia,
udito questo, quando alcuna pianta
sanza seme palese vi s’appiglia.
115
E saper dei che la campagna santa
dove tu se’, d’ogne semenza è piena,
e frutto ha in sé che di là non si schianta.
118
61. Non appena fu là dove le erbe sono bagnate dalle onde del bel fiume, mi fece dono di sollevare i
suoi occhi. 64. Non credo che risplendesse una luce
così viva negli occhi di Venere, quando fu trafitta
[con una freccia] dal figlio Cupìdo, fuori di ogni sua
consuetudine. 67. Ella mi sorrideva dritta sull’altra
riva, mentre con le sue mani intrecciava fiori colorati, che la montagna del purgatorio produce senza che
siano seminati. 70. Il fiume ci separava di soli tre
passi. Ma l’Ellesponto, là dove passò il re Serse, la
cui sconfitta dovrebbe ancora fare da freno all’orgoglio di tutti gli uomini, 73. non fu odiato da Leandro per le sue mareggiate tra Sesto e Abido, più di
quanto quel fiume da me, perché allora non si aprì
[per farmi passare]. 76. «Voi siete nuovi [del luogo]
e forse perché io qui sorrido» ella cominciò, «in
questo luogo scelto [da Dio] come sede naturale degli uomini, 79. provate meraviglia e insieme siete
presi dal dubbio. Ma v’illumina il salmo Poiché, o
Signore, mi hai rallegrato, che può togliere ogni incertezza al vostro intelletto. 82. E tu, che sei davanti
[agli altri] e che mi pregasti, di’ se vuoi udire qualcos’altro, perché son venuta per rispondere ad ogni
tua domanda, tanto che basti [a soddisfarti].» 85.
«L’acqua» io dissi, «e i suoni della foresta contrastano dentro di me con la convinzione, che mi ero
da poco fatta, riguardo ad un’affermazione che io
udii [e che è] contraria a quel [che vedo].» 88. Perciò ella: «Io ti dirò da quale causa procede ciò che
provoca in te meraviglia e toglierò la nebbia che ti
offende. 91. Il sommo Bene [=Dio], che soltanto in
se stesso trova compiacimento, fece l’uomo buono e
[incline] al bene, e diede a lui questo luogo come
caparra della pace eterna (=la felicità del paradiso).
94. Per sua colpa qui dimorò poco; per sua colpa in
pianto e in affanno cambiò gli onesti svaghi e i piacevoli divertimenti. 97. Affinché le perturbazioni,
che sotto [questo monte] sono prodotte dalle esalazioni dell’acqua e della terra, che per quanto possono vanno dietro al calore [del sole], 100. non recassero alcun disagio all’uomo, questo monte s’innalzò
tanto verso il cielo ed è libero [dalle perturbazioni a
partire] dal luogo in cui si chiude [la porta del purgatorio fin quassù]. 103. Ora, poiché tutta l’atmosfera gira con moto circolare insieme con la prima
sfera (=il cielo della Luna), se tale movimento non
le viene interrotto da qualche parte, 106. tale moto
colpisce la cima della montagna, che è tutta immersa nell’aria pura, e fa risuonare la selva perché è folta [di piante]. 109. E le piante colpite [dal vento]
hanno tanto potere, che impregnano l’aria con la loro virtù vegetativa, che poi l’aria, girando, scuote da
sé [e fa cadere] su tutta la terra. 112. L’altro emisfero, secondo che lo rendono adatto le caratteristiche
del suolo e gli influssi della costellazione [sotto cui
si trova], concepisce e fa nascere dalle diverse virtù
(=semi) le diverse piante. 115. Dopo questa spiegazione di là [sulla terra] non dovrebbe più destare alcuna meraviglia, quando qualche pianta germoglia
senza un seme visibile.118. Devi anche sapere che
questa santa campagna, dove ti trovi, è piena dei
semi di ogni pianta e produce il frutto [della felicità]
che non si coglie di là [sulla terra]. 
Divina commedia. Purgatorio, a cura di P. Genesini 76
L’acqua che vedi non surge di vena
che ristori vapor che gel converta,
come fiume ch’acquista e perde lena;
121
ma esce di fontana salda e certa,
che tanto dal voler di Dio riprende,
quant’ella versa da due parti aperta.
124
Da questa parte con virtù discende
che toglie altrui memoria del peccato;
da l’altra d’ogne ben fatto la rende.
127
Quinci Letè; così da l’altro lato
Eunoè si chiama, e non adopra
se quinci e quindi pria non è gustato:
130
a tutti altri sapori esto è di sopra.
E avvegna ch’assai possa esser sazia
la sete tua perch’io più non ti scuopra,
133
darotti un corollario ancor per grazia;
né credo che ‘l mio dir ti sia men caro,
se oltre promession teco si spazia.
136
Quelli ch’anticamente poetaro
l’età de l’oro e suo stato felice,
forse in Parnaso esto loco sognaro.
139
Qui fu innocente l’umana radice;
qui primavera sempre e ogne frutto;
nettare è questo di che ciascun dice”.
142
Io mi rivolsi ‘n dietro allora tutto
a’ miei poeti, e vidi che con riso
udito avean l’ultimo costrutto;
145
poi a la bella donna torna’ il viso. 148
121. L’acqua [del fiume] che vedi non proviene da
una vena alimentata dal vapore che il freddo converte [in pioggia], come i vostri fiumi, che ora sono
in piena, ora in magra, 124. ma fuoriesce da una
fontana stabile e sicura, che soltanto dalla volontà di
Dio prende quanto essa versa in due direzioni diverse. 127. Da questa parte discende [l’acqua] che
ha la virtù di togliere il ricordo del peccato;
dall’altra [quella che] fa ritornare il ricordo delle
buone azioni. 130. Da questo lato [il corso d’acqua]
si chiama Letè; dall’altro si chiama Eunoè. Essa non
produce alcun effetto se prima non si gusta di qua
[nel Letè] e poi di là [nell’Eunoè]: 33. il suo sapore
supera tutti gli altri. E, benché la tua sete [di sapere]
possa essere abbastanza sazia che io più non debba
rivelarti altro, 136. per mia grazia ti darò ancora un
corollario. Né credo che le mie parole ti siano meno
gradite, se vanno oltre la mia promessa. 139. I poeti
che anticamente cantarono l’età dell’oro e il suo stato felice, forse con la poesia immaginarono questo
luogo. 142. Qui vissero innocenti i progenitori
dell’umanità; qui è sempre primavera e [matura
spontaneamente] ogni frutto. Nettare è quest’acqua
di cui parlarono tutti i poeti». 145. Allora mi rivolsi
indietro con tutta la persona verso i miei due poeti
(=Virgilio e Stazio), e vidi che con un sorriso avevano ascoltato l’ultima parte del discorso. 148. Poi
ritornai a guardare la bella donna.
I personaggi
Matelda è la donna misteriosa ed enigmatica, che il
poeta incontra nel paradiso terrestre. Indica forse la
condizione umana nel paradiso terrestre prima del
peccato originale commesso da Adamo ed Eva, i
progenitori dell’umanità. Compare in Pg XXVIII, 37
sgg., ma il nome è pronunciato da Beatrice soltanto
in Pg XXXIII, 119. Il poeta la incontra mentre sta
raccogliendo fiori vicino al fiume Letè; e si stacca
da lei dopo che, su invito di Beatrice, lei lo ha fatto
immergere prima nelle acque del Letè, che rimuovono il ricordo del peccato, poi nelle acque
dell’Eunoè, che fanno ricordare le buone azioni
compiute. Ha il compito di preparare l’incontro del
poeta con Beatrice, che compare soltanto in Pg
XXX, 28-33.
Publio Papinio Stazio (Napoli 45-94 d.C.) è uno dei
maggiori poeti latini. Scrive la Tebaide, che pubblica nel 92 dopo venti anni di lavoro e che dedica
all’imperatore Domiziano. Inizia l’Achilleide, ma la
morte lo coglie. Dante lo confonde con un altro personaggio, Lucio Stazio Ursolo, che nasce a Tolosa
nel 58 d.C., un errore molto diffuso nel Medio Evo.
Il poeta lo incontra nella quinta cornice, dove sono
puniti gli avari e i prodighi e dove ha espiato la sua
avarizia (Pg XXI), e lo lascia nel paradiso terreste
(Pg XXXIII).
Il Letè (con l’accento alla greca sull’ultima sillaba)
è un nome greco e significa oblìo. Secondo la mitologia classica il Letè era un fiume infernale, nel quale le anime si tuffavano per dimenticare il ricordo
delle colpe commesse. Le sue acque fanno dimenticare le cattive azioni, cioè – in ambito cristiano – i
peccati compiuti.
Eunoè (da , bene + ó, mente, intelletto,
pensiero) in greco significa mente (o memoria) che
ricorda il bene. Le sue acque fanno ricordare le
buone azioni compiute. È un’invenzione di Dante,
che si adatta bene alla visione cristiana dell’al di là.
Proserpina (la greca Persefone), figlia di Giove e di
Cerere, sta raccogliendo fiori nella pianura di Enna,
in Sicilia, quando sopraggiunge Plutone, che la rapisce, per farne la regina degli inferi. La madre piange
la perdita della figlia e si rivolge a Giove, che si
commuove, ma che non può interferire con la volontà di Plutone. Si giunge perciò a un compromesso: sei mesi all’inferno (inverno e primavera) e
poi sei mesi sulla terra (estate e autunno). La fonte
di Dante è Ovidio, Metam. V, 397 sgg.
Venere (la greca Afrodìte) è la dea latina della bellezza, della fecondità e dell’amore. Il figlio Cupìdo
la punge inavvertitamente con una delle sue frecce.
Ella s’innamora di Adone, sfolgorando più che mai.
La fonte di Dante è Ovidio, Metam. X, 525-532.
Serse, figlio di Dario e re dei persiani dal 486 al
465 a.C., nel 480 varca l’Ellesponto con un grande
esercito, per conquistare la Grecia. È sconfitto nella
battaglia navale di Salamina e ritorna indietro su
una piccola barca.
Leandro, un giovane greco di Abido (Asia Minore),
passava ogni notte a nuoto l’Ellesponto per incontrare Ero, che abitava a Sesto (Tracia), sulla sponda
opposta. Per orientarlo, la ragazza accendeva una
fiaccola. Una notte la fiaccola si spegne ed il giovane muore fra le onde. La fonte di Dante è Ovidio,
Eroidi, XVII, 139 sgg.
Parnaso è il luogo della Grecia in cui vivono le muse, protettrici delle arti.
Divina commedia. Purgatorio, a cura di P. Genesini 77
Commento
1. Il canto è molto complesso: a) Dante vuole esplorare da solo la foresta viva; b) di là da un piccolo ruscello vede una donna che canta mentre raccoglie
fiori; c) la invita ad avvicinarsi e le chiede la causa
di quella brezza; d) ella risponde che è provocata
dal movimento dell’atmosfera intorno alla terra e
aggiunge che tale movimento disperde anche i semi
delle piante di quel luogo su tutta la terra; poi e)
parla del fiumicello che il poeta ha davanti a sé; infine f) il poeta si volta per guardare Virgilio e Stazio.
2. Dante si è separato da Virgilio e Stazio e procede
da solo per esplorare la foresta viva. Il luogo rimanda alla selva oscura in cui il poeta si era perso agli
inizi del viaggio. Dalla selva oscura si preparava a
scendere nell’inferno, qui si prepara a salire al paradiso. La foresta viva però lo rimanda inevitabilmente al tempo prima della storia, quando i progenitori
dell’umanità, appena creati, vivevano immortali e
felici in quel luogo.
3. Matelda è la figura più misteriosa della Divina
commedia. I commentatori hanno dato il meglio di
se stessi per carpirne il significato. Essa è forse la
custode permanente del paradiso terrestre o la custode recente o è legata all’arrivo di Dante. Ma potrebbe essere anche un personaggio storico come
Matilde di Canossa (1046-1115) o Matilde di Hackeborn o Matilde di Magdeburgo, di poco posteriori. O è la Filosofia o è la Primavera. O significa mathesim laudans, cioè colei che loda la divinazione
(o la scienza di Dio) o significa qualcos’altro che
sfugge. O è la Grazia o è Astrea, la giustizia perduta. O è la condizione umana prima del peccato. O la
perfezione della vita attiva. I commentatori non perdono il vizio di guardare il passato (i materiali adoperati dal poeta), quando si doveva guardare il presente (come sono stati riplasmati i materiali) o il futuro (la funzione della donna nell’economia del canto, dei canti in cui appare e dell’opera). In ogni caso
Matelda, cioè Matilde, è lectio facilior, che Dante
non avrebbe immaginato nemmeno nei primi canti
dell’Inferno, dove anzi c’è l’enigma di «colui Che
fece per viltade il gran rifiuto» (If III, 59-60), ripetuto nell’anonimo fiorentino (If XIV, 139-151), per
non parlare del verso ambiguo messo in bocca al
conte Ugolino della Gherardesca: «Poscia, più che
‘l dolor, poté ‘l digiuno» (If XXXIII, 75). Ed ora il
poeta è nel pieno delle sue capacità espressive e ne è
consapevole. Essi sono almeno d’accordo sul fatto
che prepara la comparsa di Beatrice. Conviene fare
alcune considerazioni.
3.1. Nell’insieme i canti dal XXVIII al XXXIII risultano assai complessi e movimentati: Dante e Virgilio, a cui si è aggiunto Stazio, incontrano Matelda
(di cui non è fatto il nome). Poi incontrano Beatrice
sul carro trionfale, che rimprovera aspramente il poeta. Intanto Virgilio scompare in sordina. Quindi Beatrice invita Matelda a far immergere il poeta nelle
acque purificatrici del fiume Letè e dell’Eunoè. Così è pronto a salire alle stelle.
3.2. Motivi narrativi spingono a costruire una figura
che preceda ed anticipi l’incontro tanto atteso con
Beatrice. Serve una figura che appaia all’improvviso, a sorpresa: una figura che non fosse mai stata
anticipata nei canti precedenti, mentre di tanto in
tanto veniva ricordata Beatrice. Essa quindi svolge
questa funzione di sorpresa, poi svolge la funzione
di anticipare Beatrice, perché, pensando a lei, il lettore pensa a Beatrice. E poi il lettore ha la sorpresa,
attesissima, d’incontrare Beatrice. La sorpresa però
è duplice: l’incontro con Beatrice che è sul carro
trionfale; e gli aspri rimproveri che la donna rivolge
al poeta. Ma c’è anche una terza sorpresa: il contrasto tra le due donne. Il contrasto è duplice: Matelda
è semplice (o appiedata), dolce, sorridente (o disponibile); Beatrice è sul carro trionfale, è aspra, e travolge il poeta con una valanga di rimproveri. Le due
donne poi non stanno in un rapporto di parità: Beatrice, la fede e la teologia, prega Matelda di far fare
al poeta le due immersioni purificatrici nelle acque
dei due fiumi. E Matelda esegue. Beatrice pertanto
è in qualche modo superiore a Matelda. Ma ciò era
assolutamente prevedibile. E tuttavia Matelda vive
in un suo mondo autonomo.
3.3. Ma questo è soltanto l’impianto narrativo, che
fa da supporto alla figura e alla funzione che Matelda svolge nei sei canti in cui compare. Nella risposta
che dà a Dante circa l’origine della brezza, la donna
insiste tre volte sul fatto che il paradiso terrestre è
stato dato da Dio agli uomini, che essi lo persero e
che forse fu cantato dai poeti come l’età dell’oro.
Insomma la donna si trova tra Virgilio, la ragione
che se ne va, e Beatrice, la fede e la teologia che
sopraggiunge. Essa però non appartiene né al mondo
della ragione, né a quello della fede, né a quello
della ragione-fede o della ragione-rivelazione, cioè
non appartiene al mondo della teologia razionale.
Può appartenere soltanto al mondo precedente la
fede e la teologia (il mondo aperto dalla morte di
Cristo, il mondo della salvezza), precedente la ragione (il mondo classico). Essa appartiene al mondo
che viene prima della storia, al mondo incantato e
senza peccato del paradiso terrestre. Quel mondo
però non è perduto per sempre: sparge i semi che fecondano continuamente la terra. E fa immergere il
poeta nei due fiumi per renderlo degno di quel mondo e per prepararlo a salire alle stelle. È la guardiana dell’eden, come Catone è guardiano del purgatorio, come la porta e poi Minosse sono i guardiani
dell’inferno. Il fiume impedisce a Dante di raggiungerla: non è ancora pronto a farlo. Deve prima fare
le purificazioni rituali. Essa rimanda a Catone e
quindi al limbo, immediatamente legati al tempo
che va tra la cacciata dal paradiso terrestre e la venuta di Cristo a salvare gli uomini. Come guardiana
del paradiso terrestre accoglie il poeta, lo purifica e
lo accompagna all’incontro con Beatrice, perché il
viaggio deve ancora proseguire ed è ancora lungo,
prima di arrivare a destinazione. Lei non può fare
nient’altro, perché non può entrare nella storia. Ma
intanto ha fatto molto: ha alleggerito il poeta dal
fardello delle colpe e ha consolidato in lui il ricordo
delle buone azioni. Il ricordo delle buone azioni serve per riconquistare lentamente quanto l’uomo ha
perduto con il peccato che lo ha precipitato nella 
Divina commedia. Purgatorio, a cura di P. Genesini 78
storia, nel dolore, nella sofferenza e nella morte. Ma
esso è un segno indelebile della colpa commessa e
dell’entrata dell’uomo nella storia. Matelda e il paradiso perduto non possono più ritornare. L’uomo
può soltanto proseguire e ritornare a Dio per
un’altra via, molto più scoscesa e drammatica, costellata da continue cadute.
3.4. Matelda è innamorata. Dante se ne accorge e lo
nota (vv. 43-45). Gli esempi lo sottolineano: Venere
e Leandro (vv. 64-75). Tuttavia l’amore non è sensibile né peccaminoso, non è però nemmeno l’amore
spirituale, quello ad esempio del poeta verso Beatrice. È l’amore che i primi uomini provarono finché
rimasero nel paradiso terrestre. Per spiegare il suo
sorriso, la donna rimanda al salmo 91, 5 della Vulgata: O Signore, mi hai rallegrato. Il salmo, che fa
riferimento alla condizione umana nel paradiso terrestre, dice: Poiché, o Signore, mi hai rallegrato
nelle tue azioni, io esulterò nelle opere delle tue
mani. Quanto sono grandi le tue opere, o Signore!
3.5. La figura di Matelda riprende la pastorella, un
genere poetico minore, presente già nella lirica provenzale, che cantava la pastorella,: il poeta incontrava una pastorella in un bosco, la corteggiava, la
ragazza prima lo respingeva (se la vedessero con uno
sconosciuto, suo padre, sua madre o i suoi fratelli la
rimprovererebbero aspramente), poi lo invitava ad
andare a chiederla in sposa alla sua famiglia. Tutto
questo senza troppa convinzione. Infine cedeva. Il
poeta non perdeva tempo nemmeno a chiederle il
nome, né la ragazza a dirglielo. Dante riprende il
motivo del nome non detto (con una variazione: il
nome è soltanto rimandato). Per il resto muta radicalmente il significato del motivo inserendolo in un
contesto diverso. Non più l’amore profano, ma neanche l’amore sacro... In proposito uno dei testi più
famosi è scritto da Guido Cavalcanti: In un boschetto trova’ pasturella. Ma, diversamente dal solito, è
la ragazza che prende l’iniziativa nei confronti del
poeta...
4. Matelda rimanda a un canto lontano, a If XIV, il
canto del gran veglio di Creta, che indica le quattro
età dell’uomo e che presenta una storia umana come
un processo di decadenza dall’età dell’oro all’età
del ferro all’età presente. Il gran veglio rappresenta
la storia da un punto di vista esterno alla storia: gli
uomini devono sapere che vivono immersi in un
fiume che si degrada costantemente da un’epoca
all’altra ed esse non possono fare nulla per uscire da
questa situazione. I collegamenti tra canto e canto
sono una prassi costante dell’autore. E il lettore deve tenerne conto e farli anche lui.
5.1. Ma rimanda anche ad altri due personaggi solitari: Catone di Utica (Pg I), l’austero guardiano del
purgatorio, e Sordello da Goito (Pg VI), che standosene seduto segue con gli occhi i passi di Dante e di
Virgilio.
5. Il paradiso terrestre continua a svolgere un’azione
fecondatrice: la brezza trasporta per tutta la terra i
semi della foresta viva. Da sola la terra diventerebbe inevitabilmente arida. Ma la fecondazione continua, che sottolinea il vitalismo della natura, indica
anche che Dio con la grazia tiene costantemente in
vita gli uomini, che altrimenti si lascerebbero irretire dal peccato.
6. Il ruscello si chiama Letè e ha origine da una roccia che scaturisce acqua per volontà di Dio. si divide in due rivi, l’altro si chiama Eunoè. I due fiumi
hanno un potere diverso: il primo fa dimenticare le
colpe commesse, il secondo fa ricordare le buone
azioni. E il poeta deve immergersi nelle acque di
ambedue, deve purificarsi, per continuare il viaggio
in cielo. Egli deve riacquistare l’innocenza che avevano i primi uomini nel paradiso terrestre. Ora tale
innocenza si può acquistare soltanto indirettamente,
con il rito dell’immersione. Il Letè si sprofonda poi
sino a giungere ad alimentare il lago gelato di Cocìto, al centro della terra. Ciò vuol dire che il paradiso terrestre da una parte spinge a ricordare il cielo,
dall’altra indica il rischio della colpa, che porta alla
perdizione nell’inferno.
7. Il re persiano Serse, il giovane Leandro, un cenno
all’apertura delle acque del Mar Rosso davanti agli
ebrei: il poeta fa tre paragoni, saccheggiando la mitologia, la storia e la Bibbia. Una pratica consueta.
8. I due fiumi svolgono un’azione coordinata: il
primo fa dimenticare le colpe commesse, il secondo
fa ricordare le buone azioni compiute. Da soli non
hanno alcun effetto benefico. L’uomo può avere
buona volontà e buona disposizione, ma senza la
grazia non può salvarsi. Servono l’una e l’altra. Il
poeta insegna anche la strategia militare delle azioni
coordinate.
9. Dante continua le variazioni sul nome detto, non
detto ecc.: in questo canto non dice il nome della
donna, lo farà dire in séguito da Beatrice (Pd
XXXIII, 119), che pronuncerà anche il suo per la
prima volta nel poema (Pd XXX, 55). Il nome è soltanto rimandato.
10. Finalmente il lettore vede il purgatorio che aveva in precedenza intravisto, quando Ulisse e i suoi
compagni arrivano in vista della montagna, da cui
sorge un fulmine che affonda la nave. Anzi ora egli
con Dante e i suoi compagni è giunto sino sulla cima
del paradiso terrestre. Il poeta aveva già fatto in precedenza un riferimento a quel «lito diserto Che mai
non vide navicar sue acque» (Pg I, 130-131). Il rimando serve per accendere nella memoria del lettore la scintilla del ricordo. Basta un cenno ed il lettore si attiva.
11. Il canto è dominato da Dante e soprattutto da
Matelda. Ma il poeta non dimentica gli altri due
personaggi, Virgilio e Stazio, a cui si volge e che
vede sorridere. Egli li aveva lasciati per procedere
da solo all’esplorazione della foresta viva, ed essi
avevano avuto un momento per parlare tra loro. Un
altro veloce intervento è quello di Virgilio nell’episodio di Brunetto Latini (If XV, 97-99). Insomma
anche a grande distanza Dante usa soluzione uguali
o equivalenti o simili, sulle quali imprime il suo sigillo. Ora però ha una capacità espressiva e di immaginazione più sciolta e più efficace
La struttura del canto è semplice: 1) Dante desidera esplorare il paradiso terrestre, quando 2) oltre
un fiume vede una donna, che sta raccogliendo fiori; 
Divina commedia. Purgatorio, a cura di P. Genesini 79
3) la prega di avvicinarsi, la donna si avvicina sorridendo; 4) Dante le chiede come mai nel paradiso
terrestre c’è quella brezza; 5) ella dà la risposta e
aggiunge che grazie al movimento dell’atmosfera i
semi delle piante di quel luogo sono dispersi su tutta
la terra; 6) il fiumicello che il poeta ha davanti si divide in due corsi: l’acqua del Letè fa dimenticare la
colpa dei peccati; quella dell’Eunoè fa ricordare le
buone azioni; quindi 7) Dante si volta per guardare
Virgilio e Stazio, poi ritorna a guardare la donna.
Divina commedia. Purgatorio, a cura di P. Genesini 80
Canto XXX
Quando il settentrion del primo cielo,
che né occaso mai seppe né orto
né d’altra nebbia che di colpa velo,
1
e che faceva lì ciascun accorto
di suo dover, come ‘l più basso face
qual temon gira per venire a porto,
4
fermo s’affisse: la gente verace,
venuta prima tra ‘l grifone ed esso,
al carro volse sé come a sua pace;
7
e un di loro, quasi da ciel messo,
‘Veni, sponsa, de Libano’ cantando
gridò tre volte, e tutti li altri appresso.
10
Quali i beati al novissimo bando
surgeran presti ognun di sua caverna,
la revestita voce alleluiando,
13
cotali in su la divina basterna
si levar cento, ad vocem tanti senis,
ministri e messaggier di vita etterna.
16
Tutti dicean: ‘Benedictus qui venis!’,
e fior gittando e di sopra e dintorno,
‘Manibus, oh, date lilia plenis!’.
19
Io vidi già nel cominciar del giorno
la parte oriental tutta rosata,
e l’altro ciel di bel sereno addorno;
22
e la faccia del sol nascere ombrata,
sì che per temperanza di vapori
l’occhio la sostenea lunga fiata:
25
così dentro una nuvola di fiori
che da le mani angeliche saliva
e ricadeva in giù dentro e di fori,
28
sovra candido vel cinta d’uliva
donna m’apparve, sotto verde manto
vestita di color di fiamma viva.
31
E lo spirito mio, che già cotanto
tempo era stato ch’a la sua presenza
non era di stupor, tremando, affranto,
34
sanza de li occhi aver più conoscenza,
per occulta virtù che da lei mosse,
d’antico amor sentì la gran potenza.
37
Tosto che ne la vista mi percosse
l’alta virtù che già m’avea trafitto
prima ch’io fuor di puerizia fosse,
40
volsimi a la sinistra col respitto
col quale il fantolin corre a la mamma
quando ha paura o quando elli è afflitto,
43
per dicere a Virgilio: ‘Men che dramma
di sangue m’è rimaso che non tremi:
conosco i segni de l’antica fiamma’.
46
Ma Virgilio n’avea lasciati scemi
di sé, Virgilio dolcissimo patre,
Virgilio a cui per mia salute die’mi;
49
né quantunque perdeo l’antica matre,
valse a le guance nette di rugiada,
che, lagrimando, non tornasser atre.
52
“Dante, perché Virgilio se ne vada,
non pianger anco, non pianger ancora;
ché pianger ti conven per altra spada”.
55
Quasi ammiraglio che in poppa e in prora
viene a veder la gente che ministra
per li altri legni, e a ben far l’incora;
58
1. Quando le sette stelle del primo cielo (=l’empìreo) (=i sette candelabri della processione, paragonati all’Orsa Maggiore), che non conobbero mai né
tramonto né alba né altra nebbia, se non il velo della
colpa, 4. e che lì (=nel paradiso terrestre) insegnano
a ciascuno la via che deve [seguire], come le sette
stelle più basse (=l’Orsa Minore) insegnano [la via]
a colui che gira il timone per venire al porto, 7. si
fermarono, la gente verace (=i 24 anziani), venuta
prima tra il grifone e le sette stelle (=i sette candelabri), si volse al carro come al fine dei suoi desideri.
10. E uno di loro (=l’autore del Cantico dei cantici,
cioè Salomone), quasi mandato dal cielo, «Vieni, o
sposa, dal Libano» gridò tre volte cantando, e tutti
gli altri ripeterono. 13. Quali i beati all’ultimo invito sorgeranno veloci ognuno dalla sua tomba, mentre
canterà alleluia il corpo da essi rivestito; 16. tali sul
carro divino si levarono cento [angeli] alla voce di
così gran vecchio, ministri e messaggeri di vita eterna. 19. Tutti dicevano: «Benedetto chi viene!» e,
gettando fiori sopra e intorno, «Spargete, oh, gigli a
piene mani!». 22. Io vidi già nel cominciar del giorno la parte orientale tutta color di rosa e il resto del
cielo adorno di un bel sereno; 25. [vidi] la faccia del
sole nascere velata, così che per i vapori, che temperavano [la luce], l’occhio la poteva fissare a lungo.
28. Così dentro a una nuvola di fiori, che dalle mani
angeliche saliva e ricadeva in giù, dentro e fuori
[del carro], 31. cinta d’ulivo sopra il candido velo,
mi apparve una donna, vestita del colore della
fiamma viva sotto il mantello verde. 34. E il mio
spirito, che già tanto tempo era passato che alla sua
presenza, provando tremiti, non era vinto dallo stupore, 37. senza che dagli occhi avesse più [precisa]
conoscenza, [ma] per un’occulta virtù che da lei si
mosse, sentì la grande potenza dell’antico amore.
40. Non appena mi percosse negli occhi l’alta virtù,
che già mi aveva trafitto prima che io fossi fuor di
puerizia, 43. mi volsi a sinistra con il rispetto con il
quale il bimbo corre dalla mamma, quando ha paura
o quando è afflitto, 46. per dire a Virgilio: «Nemmeno una goccia di sangue mi è rimasta, che non
tremi: conosco i segni dell’antica fiamma». 49. Ma
Virgilio ci aveva lasciati privi di sé, Virgilio il dolcissimo padre, Virgilio al quale per la mia salvezza
mi diedi. 52. Né tutto ciò, che l’antica madre
(=Eva) perdette, valse a [impedire] che le mie guance, già lavate con la rugiada, tornassero brutte, rigate di pianto. 55. «O Dante, perché Virgilio se ne va,
non piangere ancora, non piangere ancora, perché
presto dovrai piangere per un’altra ferita.» 58. Come l’ammiraglio, che va da poppa a prua a vedere la
gente che lavora sulle altre navi e la incoraggia a far
bene, 
Divina commedia. Purgatorio, a cura di P. Genesini 81
in su la sponda del carro sinistra,
quando mi volsi al suon del nome mio,
che di necessità qui si registra,
61
vidi la donna che pria m’appario
velata sotto l’angelica festa,
drizzar li occhi ver’ me di qua dal rio.
64
Tutto che ‘l vel che le scendea di testa,
cerchiato de le fronde di Minerva,
non la lasciasse parer manifesta,
67
regalmente ne l’atto ancor proterva
continuò come colui che dice
e ‘l più caldo parlar dietro reserva:
70
“Guardaci ben! Ben son, ben son Beatrice.
Come degnasti d’accedere al monte?
non sapei tu che qui è l’uom felice?”.
73
Li occhi mi cadder giù nel chiaro fonte;
ma veggendomi in esso, i trassi a l’erba,
tanta vergogna mi gravò la fronte.
76
Così la madre al figlio par superba,
com’ella parve a me; perché d’amaro
sente il sapor de la pietade acerba.
79
Ella si tacque; e li angeli cantaro
di subito ‘In te, Domine, speravi’;
ma oltre ‘pedes meos’ non passaro.
82
Sì come neve tra le vive travi
per lo dosso d’Italia si congela,
soffiata e stretta da li venti schiavi,
85
poi, liquefatta, in sé stessa trapela,
pur che la terra che perde ombra spiri,
sì che par foco fonder la candela;
88
così fui sanza lagrime e sospiri
anzi ‘l cantar di quei che notan sempre
dietro a le note de li etterni giri;
91
ma poi che ‘ntesi ne le dolci tempre
lor compatire a me, par che se detto
avesser: ‘Donna, perché sì lo stempre?’,
94
lo gel che m’era intorno al cor ristretto,
spirito e acqua fessi, e con angoscia
de la bocca e de li occhi uscì del petto.
97
Ella, pur ferma in su la detta coscia
del carro stando, a le sustanze pie
volse le sue parole così poscia:
100
“Voi vigilate ne l’etterno die,
sì che notte né sonno a voi non fura
passo che faccia il secol per sue vie;
103
onde la mia risposta è con più cura
che m’intenda colui che di là piagne,
perché sia colpa e duol d’una misura.
106
Non pur per ovra de le rote magne,
che drizzan ciascun seme ad alcun fine
secondo che le stelle son compagne,
109
ma per larghezza di grazie divine,
che sì alti vapori hanno a lor piova,
che nostre viste là non van vicine,
112
questi fu tal ne la sua vita nova
virtualmente, ch’ogne abito destro
fatto averebbe in lui mirabil prova.
115
Ma tanto più maligno e più silvestro
si fa ‘l terren col mal seme e non cólto,
quant’elli ha più di buon vigor terrestro.
118
61. sulla sponda sinistra del carro, quando mi volsi
[da quella parte] sentendomi chiamare per nome,
che qui registro per necessità, 64. vidi la donna, che
prima mi apparì velata nella festosa nuvola di fiori,
alzare gli occhi verso di me di qua dal fiume (=il
Letè). 67. Benché il velo, che le scendeva dal capo
circondato dalle fronde di Minerva (=l’ulivo), non
lasciasse apparire il suo volto, 70. nell’atteggiamento ancora regalmente proterva continuò come
colui che dice e che riserva per dopo le parole più
calde: 73. «Guarda bene qui! Sono proprio io, sono
proprio Beatrice. Come ti sei degnato di salire al
monte? Non sapevi tu che [soltanto] qui l’uomo è
felice?». 76. Gli occhi mi caddero giù nell’acqua
limpida, ma, vedendomi in essa, li spostai sull’erba,
tanta vergogna mi gravò sulla fronte. 79. Così la
madre appare superba al figlio [che rimprovera],
come ella apparve a me, perché sa di amaro il sapore
dell’affetto che rimprovera. 82. Ella tacque, e gli
angeli cantarono sùbito «In te, o Signore, ho sperato», ma non andarono oltre [le parole] I miei piedi.
85. Come la neve si congela sugli alberi verdeggianti dell’Appennino, soffiata e poi ghiacciata dai venti
della Schiavonia (=Dalmazia); 88. e [come] poi, resa liquida, gocciola su se stessa, purché la terra
(=l’Africa), che [negli equinozi] perde l’ombra, faccia spirare [venti caldi], così che appare fuoco che
fonda la candela; 91. così io fui senza lacrime e
senza sospiri, prima che si mettessero a cantare coloro che nuotano sempre dietro alle note delle sfere
celesti. 94. Ma, dopo che intesi nel loro dolce canto
la compassione che avevano di me, più che se avessero detto: «O donna, perché lo mortifichi così?»,
97. il gelo, che mi si era stretto intorno al cuore, si
fece sospiri e lacrime, e con l’angoscia della bocca
(=i sospiri) e degli occhi (=le lacrime) uscì dal petto.
100. Ella, stando ancor ferma sulla sponda del carro,
alle pietose sostanze (=gli angeli) rivolse poi le sue
parole: 103. «Voi siete sempre vigili nella luce eterna [dell’empìreo], così che né notte né sonno vi rubano alcun passo che l’umanità faccia per le sue vie.
106. Perciò la mia risposta [alla vostra intercessione] è che mi ascolti con più sollecitudine colui che
piange di là [dal fiume], perché la colpa e il dolore
siano commisurati. 109. Non soltanto per opera delle grandi ruote (=i cieli), che indirizzano ciascun
seme (=essere) a un determinato fine, secondo che le
stelle sono congiunte, 112. ma [anche] per l’abbondanza delle grazie divine, le quali hanno come loro
pioggia vapori così alti, che nemmeno le nostre viste
vanno là vicine, 115. questi fu talmente dotato di
virtù nella sua vita giovanile, che ogni buona disposizione avrebbe fatto in lui mirabile prova. 118. Ma
tanto più maligno e selvatico si fa il terreno, se riceve semi cattivi e se non è coltivato, quanto più esso
ha buone forze e buone qualità naturali. 
Divina commedia. Purgatorio, a cura di P. Genesini 82
Alcun tempo il sostenni col mio volto:
mostrando li occhi giovanetti a lui,
meco il menava in dritta parte vòlto.
121
Sì tosto come in su la soglia fui
di mia seconda etade e mutai vita,
questi si tolse a me, e diessi altrui.
124
Quando di carne a spirto era salita
e bellezza e virtù cresciuta m’era,
fu’ io a lui men cara e men gradita;
127
e volse i passi suoi per via non vera,
imagini di ben seguendo false,
che nulla promession rendono intera.
130
Né l’impetrare ispirazion mi valse,
con le quali e in sogno e altrimenti
lo rivocai; sì poco a lui ne calse!
133
Tanto giù cadde, che tutti argomenti
a la salute sua eran già corti,
fuor che mostrarli le perdute genti.
136
Per questo visitai l’uscio d’i morti
e a colui che l’ha qua sù condotto,
li prieghi miei, piangendo, furon porti.
139
Alto fato di Dio sarebbe rotto,
se Leté si passasse e tal vivanda
fosse gustata sanza alcuno scotto
142
di pentimento che lagrime spanda”. 145
121. Per qualche tempo lo sostenni con il mio volto:
mostrandogli i miei occhi giovanetti, con me lo conducevo per la retta via. 124. Non appena fui sulla
soglia della mia seconda età (=al termine del 25°
anno) e mutai vita, questi si tolse a me e si diede ad
altra donna. 127. Quando da donna mortale ero divenuta puro spirito, e bellezza e virtù erano in me
cresciute, io fui a lui meno cara e meno gradita;
130. e volse i suoi passi per una via non vera, seguendo false immagini di bene, che non mantengono
interamente nessuna promessa [di felicità]. 133. Né
mi valse ottenergli [da Dio] buone ispirazioni, con le
quali sia in sogno sia in altri modi lo richiamai [sulla
retta via]. Così poco si curò di esse! 136. Cadde tanto giù, che tutti i rimedi alla sua salvezza erano ormai inefficaci, fuorché mostrargli le genti dannate.
139. Perciò varcai la porta dei morti [alla grazia divina] e, piangendo, rivolsi le mie preghiere a colui
che l’ha condotto quassù (= Virgilio). 142. La legge
eterna di Dio sarebbe infranta, se si passasse il Letè
e se si gustassero le sue acque senza [pagare] il
prezzo di un pentimento [sincero], che sparga lacrime».
I personaggi
La Processione ha un significato mistico: i sette
candelabri rappresentano i doni dello Spirito Santo
(sapienza, intelletto, consiglio, fortezza, scienza,
pietà, timor di Dio); i 24 seniori (=anziani) indicano
i libri dell’Antico Testamento, i quattro animali rappresentano i quattro evangelisti (Matteo, Marco, Luca, Giovanni), il carro indica la Chiesa, il grifone
con la sua duplice natura (il corpo di leone e la testa
d’aquila) indica il Messia, le donne indicano le tre
virtù cardinali (fede, speranza, carità) e le quattro
virtù teologali (prudenza, giustizia, fortezza, temperanza), i due vecchi rappresentano uno gli Atti degli
apostoli, l’altro le Epistole di san Paolo, i quattro
personaggi indicano le quattro epistole minori di
Giacomo, Pietro, Giovanni e Giuda, il vecchio rappresenta l’Apocalisse di Giovanni l’evangelista. Beatrice, che si trova sul carro, anticipa la ricomparsa
di Cristo tra gli angeli e le anime dei beati alla fine
del mondo.
Beatrice di Folco Portinari (1265-1290), che va
sposa a Simone de’ Bardi, è la donna a cui Dante
dedica la Vita nova (1292-93), una specie di diario
in cui il poeta parla del suo rinnovamento spirituale
provocato dall’amore verso di lei. Dopo la morte
della donna Dante ha una crisi spirituale, da cui
l’amico Guido Cavalcanti cerca di farlo uscire.
Quando la reincontra sul carro nel paradiso terrestre,
ella non è più la donna amata nella giovinezza, né la
donna stilnovistica di If II, 52-57. È ormai divenuta
il simbolo della fede e della teologia, senza le quali
la ragione umana non può portare l’uomo alla salvezza eterna, perciò si preoccupa con angoscia della
corruzione in cui versa la Chiesa. Essa accompagna
il poeta nei vari cieli, da quello della Luna a quello
di Saturno, poi fino alle Stelle Fisse. Alla fine del
viaggio però deve cedere la funzione di guida a
Bernardo di Chiaravalle, simbolo della fede mistica.
Nella processione essa è l’anticipazione del Messia
nel giudizio universale.
Commento
1. La processione con il suo simbolismo precede la
comparsa di Beatrice, una comparsa molto attesa e
preannunciata fin da If I, 121-126. Il Purgatorio è il
mondo dei simboli e l’esplosione di una intensa ritualità, come l’Inferno era stato un mondo più semplice, che si avvicinava all’esperienza concreta della vita quotidiana. Dietro alla processione sta la
complessa simbologia dell’Apocalisse di Giovanni
l’evangelista.
1.1. Il primo esempio di ritualità si trova in Pg I, 94-
105, quando Catone invita Virgilio a pulire le guance di Dante dalla fuliggine infernale e a cingergli i
fianchi con un giunco, simbolo dell’umiltà e della
perseveranza. In Pg II, 28-29, Virgilio invita Dante
a piegare le ginocchia e a congiungere le mani, perché sta giungendo l’angelo nocchiero del purgatorio.
In Pg VIII, 97-108, è ripetuto il rito della tentazione: ogni notte il serpente viene a tentare le anime,
ma due angeli lo cacciano. I riti appartengono al
mondo dell’immaginario, di cui l’uomo ha assoluto
bisogno per vivere. In séguito ad ogni cornice un angelo toglie una P, iniziale di peccato, dalla fronte
del poeta. Alla fine del Purgatorio c’è un altro rito
di purificazione, che si riallaccia organicamente a
quello di Pg I, 95-105: la doppia immersione nel
fiume Letè, che fa dimenticare i peccati commessi
(Pg XXXI, 91-105), e nel fiume Eunoè, che fa ricordare le buone azioni compiute (Pg XXXIII, 124-
135). 
Divina commedia. Purgatorio, a cura di P. Genesini 83
1.2. Il testo è denso e complesso. La proposizione
principale, molto semplice, è la seguente: «1. Quando i sette candelabri della processione […] 7. si
fermarono, i 24 anziani […] si volsero al carro come
al fine dei loro desideri». Ma le proposizioni dipendenti la rendono complessa e difficile. I sette candelabri rimandano alle sette stelle del «Grande Carro»
o «Orsa Maggiore», perciò il soggetto diventa «il
settentrion», «il septem triones», «i sette buoi», che
richiamano e rimandano, subito dopo, alle «sette
stelle più basse», cioè al «Piccolo Carro» o «Orsa
Minore». Le due costellazioni appartengono al cielo
delle Stelle Fisse, perciò il testo diventa: «il settentrion che non conobbe mai né tramonto né alba né
altra nebbia, se non il velo della colpa insegna a…,
come il settentrion più basso insegna a…». A loro
volta «i 24 anziani» mediante una perifrasi diventano «la gente verace, venuta prima tra il grifone e le
sette stelle (=i sette candelabri)». Insomma, traducendo in immagini più semplici, «Quando i sette
doni dello Spirito Santo si fermano, i 24 libri
dell’Antico testamento si voltano verso il carro, sul
quale sta Beatrice, anticipazione di Cristo, e una folta schiera di angeli. E Dante è di fronte ad essa».
1.3. Dovrebbe apparire subito lo sprofondamento
del discorso: «il septem triones», cioè «i sette
buoi», indicano qui le «sette stelle» che a loro volta
indicano i «sette candelabri» che a loro volta indicano i «sette doni dello Spirito Santo». I livelli del
discorso sono ben cinque; e ad essi vanno aggiunte
le dimensioni laterali del discorso: l’Orsa Maggiore o Grande Carro rimanda all’Orsa Minore o Piccolo Carro. Non basta: i versi indicano anche un rapporto simbolico tra ciò che succede in questo momento nel paradiso terrestre e la costituzione della
volta celeste. Il linguaggio ha una dimensione fisica
e metafisica. Il rapporto biunivoco («un termine indica una cosa e soltanto quella») è stato abbondantemente lasciato alle spalle, ma è sempre recuperabile, anche se risulta discorsivo e prolisso: «Quando i
sette candelabri, simbolo dei sette doni dello Spirito
Santo, si fermarono, i 24 anziani, simbolo dei 24 libri dell’Antico testamento, si volsero a guardare il
carro, simbolo della Chiesa, su cui si trovava Beatrice, simbolo di Cristo». Insomma: a) un livello del
discorso è traducibile in un altro; b) non ostante la
possibilità di usare il discorso complesso, Dante insiste più volte, soprattutto in Pd XXXIII, sui limiti di
esprimibilità del discorso; c) in Pg XXXII, 106-160
(i sette riquadri che riassumono la storia della Chiesa), si incontra un’altra variante del discorso complesso, vale a dire il discorso profetico.
2. Le processioni, molto diffuse nel Medio Evo, riprendono il trionfo militare di cui era insignito il generale romano vincitore e il suo esercito: un lungo
corteo, costituito dal generale sulla biga, seguìto dai
soldati, dai prigionieri e dal bottino di guerra, che
percorreva le vie di Roma. Ai due lati era la folla
osannante. Esse sorgono inizialmente in contrapposizione alle cerimonie romane, poi per sostituirsi a
queste, che decadevano come la potenza dell’Impero. Nel Medio Evo hanno un significato religioso
e sono soggette ad una particolare attenzione da parte della Chiesa: in processione sono portate ad esempio le reliquie dei santi, seguìte dalla folla dei
fedeli. Esse costituiscono un momento di vita comunitaria nello spazio pubblico e di fede vissuta coralmente. peraltro la Chiesa si appropria del mondo
pagano e gli impone il suo sigillo. Le cerimonie che
inventa si sovrappongono a quelle del mondo che si
sta disfacendo: i santi (e il loro culto) si sovrappongono e sostituiscono gli eroi e i semidei del mondo
antico. La popolazione continua ad avere quel mondo immaginario e simbolico di cui ha bisogno. Un
caso particolare di processione è costituito dai gruppi di disciplinati, che a partire dal 1260 percorrono
le città italiane e europee fustigandosi pubblicamente, per fare penitenza.
3. Beatrice rimprovera aspramente Dante quando
questi la vede sul carro trionfante. Essa è severa come Catone, il guardiano del purgatorio (Pg I, 28-
49). Con la donna il poeta ha un rapporto masochistico. Prova piacere a farsi maltrattare. Ben inteso,
si fa maltrattare perché ha abbandonato la via del
bene e perché vuole ritornare sulla retta via... In séguito però il rapporto diviene quello di una madre
con il figlio. Alla fine del viaggio però egli si stacca
anche dalla donna, la quale, come simbolo della fede e della teologia, non può più accompagnarlo. Lo
aspetta san Bernardo, simbolo della fede mistica, il
quale si rivolge alla Vergine Maria, affinché interceda per il poeta presso Dio. La Vergine Maria intercede, ma è Dio stesso che interviene, affinché
Dante abbia una visione mistica di Lui.
3.1. La donna da del tu a Dante. Il poeta le dà con
deferenza del voi. Come era successo con Farinata
degli Uberti (If X). In Pd XVI, 10-12, Cacciaguida,
il trisavolo di Dante, ricorda che i romani hanno introdotto il voi, mentre la gente inurbata, preoccupata
dei «sùbiti guadagni», usa volgarmente il tu.
4. L’intervento degli angeli, che, pur restando silenziosi, si addolorano per Dante, provoca una complessa triangolazione tra Beatrice, Dante e gli angeli. Dante vede gli angeli schierati a suo favore. Beatrice rimprovera Dante, si accorge che gli angeli
provano compassione per Dante e si rivolge ad essi
per spiegare il rimprovero, quindi riprende il rimprovero a Dante. Gli angeli fanno sentire la loro
compassione per Dante e per un momento distolgono
Beatrice dal rimprovero al poeta. Questa triangolazione è molto complessa, ma è soltanto lo sviluppo
di altre triangolazioni: il violento rimprovero di
Virgilio a Capanèo (If XIV, 61-66); il breve intervento di Virgilio nel dialogo tra Brunetto Latini e
Dante (If XV, 97-99); l’approvazione di Virgilio
all’invettiva di Dante contro i papi simoniaci (If
XV, 121-132) ecc. In tutte le cantiche ci sono incastri ugualmente complessi. In If II, Virgilio parla con
Dante e riferisce della visita nel limbo che ha ricevuto da Beatrice, la quale gli ha anche raccontato
che in cielo la Vergine Maria, vedendo Dante in pericolo, si è rivolta a Lucia, che a sua volta si è rivolta a Beatrice. In Pg VIII due angeli scendono dal
cielo e si mettono a guardia della valletta, il poeta
parla con Nino Visconti, poi giunge il serpente tentatore, che è cacciato dagli angeli, quindi il poeta 
Divina commedia. Purgatorio, a cura di P. Genesini 84
parla con Currado Malaspina. E soprattutto in Pd
XXXIII san Bernardo e tutta la corte celeste si rivolgono alla Vergine Maria affinché essa ottenga da
Dio che il poeta possa sprofondare nell’essenza divina.
5. L’incontro di Dante con Beatrice era stato preannunziato fin da If I, 121-126, quando Virgilio dice
al poeta che se vorrà vedere le anime del paradiso
dovrà farlo con Beatrice, perché egli non lo può accompagnare. Ma questa anticipazione della comparsa della donna viene chiarita in If II, 52-126, quando
Virgilio spiega a Dante che in cielo tre donne lo proteggono: la Vergine Maria, Lucia e Beatrice; e aggiunge che la donna è venuta da lui nel limbo per
pregarlo di tirarlo fuori della selva oscura. Il poeta
usa la strategia dell’anticipazione, per incuriosire il
lettore e tenerne desta l’attenzione. Altre anticipazioni riguardano dove si trovano i fiorentini che fecero grande Firenze (If VI, 77-87) e, soprattutto, le
profezie sul futuro del poeta che compaiono lungo le
prime due cantiche e che saranno poi spiegate in Pd
XVII, 37-69. Queste anticipazioni, come ogni buon
narratore sa, provocano sospensione e attesa nel lettore, che continua a leggere, per saperne di più e per
scoprire come andrà a finire. Questa strategia si affianca al principio delle variazioni su un motivo
fondamentale: il dannato innominato (If III, 59-60),
l’anonimo fiorentino suicida (If XIII, 130-152),
Guido da Montefeltro, che non vuol dire il suo nome
ma poi lo dice (If XIII, 61-72), il nomen che è omen
(Pd XII, 61-81) ecc.
5.1. Le anticipazioni sono poi riprese e realizzate,
come in questo e in altri casi. Dante però fa anche
l’operazione opposta, fa cioè dei richiami al passato,
al viaggio ormai realizzato, in modo che il lettore lo
ricordo e lo riporti alla memoria. I richiami sono ora
espliciti ora impliciti. Qui Beatrice richiama esplicitamente il racconto di Virgilio di molti canti prima
(If II). Bonconte da Montefeltro (Pg II) rimanda implicitamente al padre Guido da Montefeltro (If
XXVII).
6. In questo canto più che in altri Dante ricorre anche a un altro abilissimo stratagemma: quello di farsi
dei complimenti facendosi fare dei rimproveri. Beatrice gli muove dei rimproveri, che sono effettivamente rimproveri e che sono, nello stesso tempo, anche straordinari complimenti! La donna dice che
«questi fu talmente dotato di virtù nella sua vita
giovanile, che ogni buona disposizione avrebbe fatto
in lui mirabile prova» (vv. 115-117). Per di più non
lo dice a Dante, lo dice agli angeli alla presenza del
poeta. E continua dicendo: «Ma tanto più maligno e
selvatico si fa il terreno, se riceve semi cattivi e se
non è coltivato, quanto più esso ha buone forze e
buone qualità naturali» (vv. 118-120). Un ulteriore e
raffinatissimo complimento! Insomma il poeta ha potuto allontanarsi tanto più dalla retta via quanto più
era di buone capacità. Beatrice dice che lo ha aiutato apparendogli in sogno per richiamarlo sulla retta
via. Ma Dante «cadde tanto giù, che tutti i rimedi
alla sua salvezza erano inefficaci, fuorché mostrargli
le genti dannate. Perciò varcai la porta dei dannati...» (vv. 136-139). Il poeta raggiunge l’estrema abiezione, perciò ella è costretta a fare l’estremo tentativo e a ricorrere al mezzo estremo (il viaggio nei
tre regni dell’oltretomba), per riportarlo sulla via del
bene. Così, piena di sollecitudine, chiede aiuto a
Virgilio, che lo ha accompagnato fino al paradiso
terrestre. Il poeta nel farsi l’elogio dimostra un’abilità estrema: riesce ad usare un’antitesi e/o un ossimoro che fonde il biasimo e il complimento, una
cosa e il suo opposto.
7. Prima di Beatrice il maestro Brunetto Latini aveva elogiato il poeta. E apertamente: «Ma quel popolo ingrato e malvagio, che anticamente discese da
Fiesole e che è ancor ruvido e duro come il monte e
la roccia, ti diventerà nemico perché ti comporti bene. Ciò è comprensibile, perché non può succedere
che tra gli aspri sorbi dia frutti il dolce fico. Un vecchio proverbio li chiama ciechi: è gente avara, invidiosa e superba. Tiènti pulito dai loro costumi! La
tua fortuna ti riserva tanto onore, che ambedue le
fazioni vorranno farti a pezzi, ma l’erba sarà lontana
dal bécco (=non cadrai nelle loro mani)! Le bestie
venute da Fiesole si sbranino pure fra loro, ma non
tocchino la pianta sana, se nel loro letame ne cresce
ancora qualcuna, nella quale riviva la santa discendenza di quei Romani che vi rimasero, quando fu
fondato quel nido pieno di malvagità» (If XV, 61-
78).
8. Virgilio scompare in sordina: a un certo punto
Dante si accorge che non c’è più (vv. 49-51). Ma un
cenno che il suo compito era finito si trova già qualche canto prima (Pg XXVII, 126-142). Non c’è un
addio alla ragione: essa deve ritirarsi abbassando il
capo, quando compare la fede, a cui deve cedere il
posto. Insomma si deve ricorrere alla ragione, quando serve la ragione; si passa alla fede quando serve
la fede. E ci si abbandona alla fede mistica, quando
anche la fede raziocinante e teologica mostra i suoi
limiti. Per tutta la Divina commedia il poeta aveva
detto che gli uomini e le cose si devono valutare non
da uno ma da più punti di vista, poiché un solo punto di vista è troppo povero, troppo limitato. È assolutamente insufficiente. E, quasi per dare l’esempio,
egli usa tutti gli strumenti che umanamente riesce ad
adoperare.
8.1. Virgilio scompare in sordina e senza salutare,
per diversi motivi, gli stessi che pervadono in moltissime altre occasioni il poema: a) il poeta non vuole ricorrere ad una soluzione ovvia; b) gli addii sono
in genere lacrimosi e noiosi, perciò da evitare; e soprattutto c) avrebbe tolto spazio a Beatrice, sulla
quale egli, come il lettore, è psicologicamente proiettato e concentrato (e proprio per questo motivo
non si accorge della scomparsa del maestro).
8.2. Il lettore invece s’immaginava un addio lacrimoso: Dante che piange, Virgilio che augura buon
proseguimento di viaggio, seguìto da un forte abbraccio. Ugualmente immaginava una Beatrice che
passeggiava per il paradiso terrestre, come soleva
fare a Firenze prima di morire, e che dà il benvenuto
al poeta. Lo scrittore invece coglie di sorpresa il lettore ed il critico, anzi più il critico che il lettore. Il
motivo è tanto semplice quanto banale: il critico è
inesperto di libri, che normalmente legge senza ca-
Divina commedia. Purgatorio, a cura di P. Genesini 85
pire; il lettore ha una grande esperienza delle storie
semplici e lacrimose, che magari non hanno un filo
logico ma che sono piene d’imprevisti e di colpi di
scena, che lo tengono desto e con il cuore in palpitazione sino all’ultima riga. La cultura del lettore di
romanzi venduti a peso è la migliore introduzione e
il migliore itinerarium mentis alla Divina commedia. Il poeta vuole meravigliare e stupire, il lettore
vuole essere meravigliato e stupito...
8.3. Il lettore si fa delle ipotesi sul proseguimento
del romanzo come del poema. Poi le confronta con
quanto incontra leggendo l’opera. In genere non indovina, perché lo scrittore si dimostra migliore di
lui. Egli però non se la prende: ha provato. E si sente
orgoglioso di essersi cimentato in una trama, in una
previsione, per quanto di poco conto e senza conseguenze narrative. Egli si sente così partecipe e coinvolto nella trama. Si sente felice perché ha toccato
con un dito e con l’intelletto il suo autore preferito.
Si sente protagonista del romanzo, e di volta in volta
indossa questa o quella veste. Dante prepara abilmente il terreno narrativo, per coinvolgere il lettore,
farlo partecipe, renderlo soddisfatto, spingerlo a proseguire la lettura. Il poeta è il deus ex machina che
poi prepara infiniti trabocchetti al lettore, più o meno esperto che sia. Quelli più famosi e più scoperti si
trovano in If III, «colui che fece per viltade il gran
rifiuto» (forse il papa Celestino V) e in If XXXIII, il
conte Ugolino della Gherardesca, che forse si è cibato con le carni dei suoi figli. Altri sono il Veltro
(If I, 100), il DUX (Pg XXXIII, 43) e chi è Matelda
(Pg XXVIII, 37-42).
8.4. Il poeta si preoccupa costantemente della soddisfazione del lettore. E cerca sempre di renderlo soddisfatto. Egli pensa in termini economicamente corretti qualche secolo prima che economisti di mestiere parlassero di clienti soddisfatti. Il passato riserva
sempre delle sorprese, più o meno gradite, secondo
che siamo ben disposti o pieni di pregiudizi nei confronti dell’oscurantismo medioevale.
9. Virgilio scompare dopo aver accompagnato Dante
per l’inferno e per il purgatorio. A questo punto sarebbe necessario ripassare con la memoria tutto il
viaggio del poeta latino: i suoi rapporti con Dante,
con i dannati e i purganti, i suoi successi e le sue difficoltà, la sua sicurezza e le sue incertezze, le sue
capacità e i suoi limiti. E tenere presente che egli indica il comportamento e le possibilità della ragione
in tutte queste circostanze. Dante lo usa costantemente per un parlar altro, per fare un discorso allegorico, morale e anagogico. L’unico discorso molteplice e complesso capace di avvicinarsi in modo
meno inadeguato alla complessità della realtà. La
stessa cosa poi si deve pensare di fare con Beatrice,
che qui appare e che prende il posto del poeta latino.
Alla fine del viaggio e del poema si deve fare per la
terza volta la stessa cosa con il protagonista del poema.
10. Anche Beatrice si colloca nel momento più bello
della vita di Dante, quando ha dato buona prova
come poeta della nuova corrente stilnovistica e si
appresta ad entrare in politica. Le previsioni sono
favorevoli, perché è accompagnato dalla fama poetica e da un responsabile tirocinio. Ma le cose vanno
diversamente dal previsto. E il poeta si trova esiliato
fino alla morte. Eppure sia lui sia noi ci possiamo
chiedere: era meglio una vita tranquilla e borghese a
pochi passi dal bel san Giovanni o era preferibile
mille volte la vita difficile di esiliato, costretto a
chiedere l’elemosina o quasi? Una vita però che avrebbe acuito il suo intelletto ed il suo cuore e che
lo avrebbe spinto a proporsi una missione addirittura
superiore a quella di Enea e di san Paolo? Insomma
il bene è tutto bene e sempre bene; ed il male è tutto
male e sempre male, oppure la vita – per il poeta
come per noi – è sempre molto più ambigua, molto
più complicata e molto più complessa di quel che ci
aspettiamo, e di quel che vorremmo? Due secoli dopo, precisamente nel 1512-13, Machiavelli nel
Principe, XXVI, dice che soltanto le difficoltà estreme riescono a mettere in luce le capacità del
principe. Ed anche dell’individuo.
11. Il canto è pieno di salmi:Veni, sponsa de Libano, Benedictus qui venis, In te, Domine, speravi. I
salmi si cantano coralmente e le anime li cantano
perché essi sono in sintonia con la loro condizione:
stanno espiano coralmente. Ed il lettore deve avvicinarsi al canto tenendo presente e recuperando dalla sua memoria il resto del canto o del salmo.
12. Dante riprende un’idea di If XXXIII: egli ascolta affascinato il battibecco tra maestro Adamo e Sinone, greco di Troia. E ad un certo punto Virgilio lo
rimprovera aspramente. Qui sono gli angeli che ascoltano le parole di Beatrice. Insomma essi origliano apertamente… In un’altra occasione il poeta
è messo da Virgilio a fare il guardone dietro ad una
roccia (If XXI, 58-66).
La struttura del canto è semplice: 1) la processione
si ferma e si mette a cantare; 2) sul carro in una nuvola di fiori appare Beatrice, mentre Virgilio scompare; 3) la donna rimprovera con asprezza il poeta e
lo accusa di averla dimenticata; 4) la gente della
processione invece esprime la sua compassione,
mentre il poeta si fa tutto lacrime e sospiri; 5) la
donna gli ricorda che, dopo morta, è intervenuta più
volte apparendogli in sogno, ma inutilmente; 6)
l’unico rimedio era mostrargli l’inferno, perciò si è
rivolta a Virgilio, che lo ha condotto fino al paradiso
terrestre; e 7) ora il pianto di un pentimento sincero
permette al poeta di varcare il fiume Letè.
Divina commedia. Purgatorio, a cura di P. Genesini 86
Canto XXXII
Tant’eran li occhi miei fissi e attenti
a disbramarsi la decenne sete,
che li altri sensi m’eran tutti spenti.
1
Ed essi quinci e quindi avien parete
di non caler – così lo santo riso
a sé traéli con l’antica rete! –;
4
quando per forza mi fu vòlto il viso
ver’ la sinistra mia da quelle dee,
perch’io udi’ da loro un “Troppo fiso!”;
7
e la disposizion ch’a veder èe
ne li occhi pur testé dal sol percossi,
sanza la vista alquanto esser mi fée.
10
Ma poi ch’al poco il viso riformossi
(e dico ‘al poco’ per rispetto al molto
sensibile onde a forza mi rimossi),
13
vidi ‘n sul braccio destro esser rivolto
lo glorioso essercito, e tornarsi
col sole e con le sette fiamme al volto.
16
Come sotto li scudi per salvarsi
volgesi schiera, e sé gira col segno,
prima che possa tutta in sé mutarsi;
19
quella milizia del celeste regno
che procedeva, tutta trapassonne
pria che piegasse il carro il primo legno.
22
Indi a le rote si tornar le donne,
e ‘l grifon mosse il benedetto carco
sì, che però nulla penna crollonne.
25
La bella donna che mi trasse al varco
e Stazio e io seguitavam la rota
che fé l’orbita sua con minore arco.
28
Sì passeggiando l’alta selva vòta,
colpa di quella ch’al serpente crese,
temprava i passi un’angelica nota.
31
Forse in tre voli tanto spazio prese
disfrenata saetta, quanto eramo
rimossi, quando Beatrice scese.
34
Io senti’ mormorare a tutti “Adamo”;
poi cerchiaro una pianta dispogliata
di foglie e d’altra fronda in ciascun ramo.
37
La coma sua, che tanto si dilata
più quanto più è sù, fora da l’Indi
ne’ boschi lor per altezza ammirata.
40
“Beato se’, grifon, che non discindi
col becco d’esto legno dolce al gusto,
poscia che mal si torce il ventre quindi”.
43
Così dintorno a l’albero robusto
gridaron li altri; e l’animal binato:
“Sì si conserva il seme d’ogne giusto”.
46
E vòlto al temo ch’elli avea tirato,
trasselo al piè de la vedova frasca,
e quel di lei a lei lasciò legato.
49
Come le nostre piante, quando casca
giù la gran luce mischiata con quella
che raggia dietro a la celeste lasca,
52
turgide fansi, e poi si rinovella
di suo color ciascuna, pria che ‘l sole
giunga li suoi corsier sotto altra stella;
55
men che di rose e più che di viole
colore aprendo, s’innovò la pianta,
che prima avea le ramora sì sole.
58
1. I miei occhi erano tanto fissi e attenti a soddisfare
la sete decennale [di vedere Beatrice], che gli altri
sensi mi erano tutti spenti. 4. Ed essi da una parte e
dall’altra avevano come una parete di noncuranza – a
tal punto il santo sorriso [della mia donna] li trasse a
sé con la forza dell’antico amore! –; 7. quando per
forza rivolsi il mio viso alla mia sinistra verso quelle
dee (=le tre virtù teologali), perché io udii da loro un
«Guardi troppo intensamente [Beatrice]!». 10. E la
capacità visiva, [che diminuisce] negli occhi poco
prima colpiti dal sole, mi fece rimanere per un po’ di
tempo senza la vista. 13. Ma, dopo che la vista si riadattò a vedere la luce minore (e dico minore in confronto alla luce sensibilmente maggiore [di Beatrice],
da cui mi distolsi controvoglia), 16. vidi che la processione gloriosa si era piegata sul suo lato destro, e
ritornava indietro con il sole e con le sette fiamme (=i
sette candelabri) di fronte. 19. Come una schiera [di
soldati] [stando riparata] sotto gli scudi, per mettersi
in salvo, si volge e si gira insieme con la propria insegna (=con la propria avanguardia), prima di poter
cambiare interamente la direzione; 22. così quella milizia del regno celeste (=i 24 seniori), che precedeva
[la schiera], ci oltrepassò completamente prima che il
carro voltasse il timone. 25. Poi le donne (=le sette
virtù cardinali e le tre teologali) ritornarono presso le
ruote, e il grifone riprese a trascinare il carico benedetto senza muovere perciò alcuna penna. 28. La bella
donna (=Matelda), che mi condusse al passaggio [del
Letè], Stazio ed io seguivamo la ruota [destra], che
fece la curva con un arco minore. 31. Così camminando lentamente per la profonda selva disabitata, per
colpa di colei (=Eva) che credette al serpente, un canto angelico regolava i nostri passi. 34. Forse ci eravamo allontanati di tanto spazio quanto ne copre una
freccia scoccata per tre volte, quando Beatrice scese
[dal carro]. 37. Io sentii mormorare da tutti «Adamo!». Poi si misero in cerchio intorno ad una pianta
completamente priva di foglie e di ogni altra fronda su
ciascun ramo. 40. La sua chioma, che si dilata tanto
più quanto più [il tronco] s’innalza, sarebbe stata ammirata dagli indiani nei loro boschi per l’altezza. 43.
«Beato sei, o grifone, perché con il becco non stacchi
da questo legno [il frutto] dolce al gusto, poiché [chi
ne mangia] si contorce poi per i dolori al ventre.» 46.
Così gridarono gli altri [posti] intorno all’albero robusto; e l’animale dalla doppia natura gridò: «Così, [rispettando il frutto di quest’albero], si conserva il seme
di ogni giustizia». 49. Poi si volse al timone che aveva
tirato, lo trasse al piede della pianta senza foglie e lo
lasciò legato a lei con un ramo di lei. 52. Come le nostre piante, quando [in primavera] scende giù la luce
del sole mischiata con quella [dell’Ariete], che manda
i suoi raggi dopo quella dei Pesci, 55. si fanno turgide
[di linfa], e poi ciascuna di esse si rinnovella con il
colore [dei fiori], prima che il sole leghi i suoi cavalli
sotto un’altra costellazione (=quella del Toro); 58. così, aprendo [fiori] dal colore meno vivo che le rose e
più vivo che le viole, si rinnovò la pianta, che poco
prima aveva i rami tanto spogli.
Divina commedia. Purgatorio, a cura di P. Genesini 87
Io non lo ‘ntesi, né qui non si canta
l’inno che quella gente allor cantaro,
né la nota soffersi tutta quanta.
61
S’io potessi ritrar come assonnaro
li occhi spietati udendo di Siringa,
li occhi a cui pur vegghiar costò sì caro;
64
come pintor che con essempro pinga,
disegnerei com’io m’addormentai;
ma qual vuol sia che l’assonnar ben finga.
67
Però trascorro a quando mi svegliai,
e dico ch’un splendor mi squarciò ‘l velo
del sonno e un chiamar: “Surgi: che fai?”.
70
Quali a veder de’ fioretti del melo
che del suo pome li angeli fa ghiotti
e perpetue nozze fa nel cielo,
73
Pietro e Giovanni e Iacopo condotti
e vinti, ritornaro a la parola
da la qual furon maggior sonni rotti,
76
e videro scemata loro scuola
così di Moisè come d’Elia,
e al maestro suo cangiata stola;
79
tal torna’ io, e vidi quella pia
sovra me starsi che conducitrice
fu de’ miei passi lungo ‘l fiume pria.
82
E tutto in dubbio dissi: “Ov’è
Beatrice?”.
Ond’ella: “Vedi lei sotto la fronda
nova sedere in su la sua radice.
85
Vedi la compagnia che la circonda:
li altri dopo ‘l grifon sen vanno suso
con più dolce canzone e più profonda”.
88
E se più fu lo suo parlar diffuso,
non so, però che già ne li occhi m’era
quella ch’ad altro intender m’avea chiuso
91
Sola sedeasi in su la terra vera,
come guardia lasciata lì del plaustro
che legar vidi a la biforme fera.
94
In cerchio le facean di sé claustro
le sette ninfe, con quei lumi in mano
che son sicuri d’Aquilone e d’Austro.
97
“Qui sarai tu poco tempo silvano;
e sarai meco sanza fine cive
di quella Roma onde Cristo è romano.
100
Però, in pro del mondo che mal vive,
al carro tieni or li occhi, e quel che vedi,
ritornato di là, fa che tu scrive”.
103
Così Beatrice; e io, che tutto ai piedi
d’i suoi comandamenti era divoto,
la mente e li occhi ov’ella volle diedi.
106
Non scese mai con sì veloce moto
foco di spessa nube, quando piove
da quel confine che più va remoto,
109
com’io vidi calar l’uccel di Giove
per l’alber giù, rompendo de la scorza,
non che d’i fiori e de le foglie nove;
112
e ferì ‘l carro di tutta sua forza;
ond’el piegò come nave in fortuna,
vinta da l’onda, or da poggia, or da orza.
115
Poscia vidi avventarsi ne la cuna
del triunfal veiculo una volpe
che d’ogne pasto buon parea digiuna;
118
61. Io non lo compresi, né qui (=sulla terra) si canta
l’inno che quella gente allora cantò, né riuscii ad
ascoltare tutto intero quel canto. 64. Se io potessi ritrarre come si assopirono gli occhi spietati [di Argo]
udendo [raccontare gli amori] di Siringa, gli occhi a
cui il vegliare costò così caro (=la vita); 67. come
un pittore che dipinga con un modello [davanti a sé],
disegnerei come io mi addormentai; ma chi vuole
dipinga pure come mi addormentai. 70. Perciò passo
sùbito a quando mi risvegliai, e dico che una luce
abbagliante mi squarciò il velo del sonno e una voce
mi chiamò: «Alzati, che fai?». 73. Come quando per
vedere i primi fiori del melo (=un primo saggio dello splendore di Cristo), che fa gli angeli ghiotti del
suo frutto (=della sua visione) e celebra perpetue
nozze in cielo, 76. Pietro, Giovanni e Giacomo condotti [sul monte Tabor] e vinti [dalla trasfigurazione
di Cristo], ritornarono [in sé sentendo] la parola [di
Cristo] dalla quale furono interrotti sonni ben più
profondi (=il sonno della morte di Lazzaro), 79. e
videro che la loro compagnia era diminuita sia di
Mosè come d’Elia, e che il maestro aveva cambiato
le vesti; 82. tale ritornai io, e vidi star [china] sopra
di me, [per svegliarmi], quella pia donna che poco
prima aveva condotto i miei passi lungo il fiume Letè. 85. E tutto dubbioso dissi: «Dov’è Beatrice?».
Ed ella: «Vedi che è sotto le novelle fronde
[dell’albero], seduta sulla sua radice. 88. Vedi la
compagnia (=le sette virtù) che la circonda: gli altri
se ne vanno in cielo dietro al grifone cantando una
canzone più dolce e più profonda». 91. E, se il suo
parlare fu più diffuso, non so dire, perché avevo già
gli occhi fissi in quella (=Beatrice), che mi aveva
precluso ogni altro intendimento. 94. Ella sedeva
tutta sola sulla nuda terra, lasciata lì come a guardia
del carro, che vidi legare [all’albero] dall’animale
dalla duplice natura. 97. In cerchio le facevano di sé
corona le sette ninfe (=virtù), tenendo in mano quei
lumi (=i candelabri) che resistono ai venti turbinosi
d’Aquilone e d’Austro. 100. «Qui in questa selva
(=nel paradiso terrestre) tu resterai per poco tempo;
poi sarai con me per sempre cittadino di quella Roma [celeste], della quale è cittadino lo stesso Cristo.
103. Perciò, a favore del mondo che vive nel peccato, tieni ora gli occhi fissi sul carro, e quel che vedi,
ritornato di là (=sulla terra), fa’ in modo di scrivere.» 106. Così disse Beatrice; ed io, che ero tutto
proteso ad ascoltare i suoi comandi, rivolsi la mente
e gli occhi dove ella volle. 109. Un fulmine non discese mai con un movimento così veloce da una
spessa nube, quando piove da quella parte del cielo
che è più lontana [dalla terra], 112. come io vidi
l’uccello di Giove (=l’aquila) calare giù lungo il
tronco, rompendo [una parte] della scorza, nonché
dei fiori e delle foglie novelle; 115. e colpì il carro
con tutta la sua forza. Questi si piegò come [si piega] una nave in un fortunale, vinta dalle onde, ora a
destra, ora a sinistra. 118. Poi vidi avventarsi nella
parte centrale del carro trionfale una volpe [tanto
magra], che pareva digiuna di ogni buon pasto. 
Divina commedia. Purgatorio, a cura di P. Genesini 88
ma, riprendendo lei di laide colpe,
la donna mia la volse in tanta futa
quanto sofferser l’ossa sanza polpe.
121
Poscia per indi ond’era pria venuta,
l’aguglia vidi scender giù ne l’arca
del carro e lasciar lei di sé pennuta;
124
e qual esce di cuor che si rammarca,
tal voce uscì del cielo e cotal disse:
“O navicella mia, com’mal se’ carca!”.
127
Poi parve a me che la terra s’aprisse
tr’ambo le ruote, e vidi uscirne un drago
che per lo carro sù la coda fisse;
130
e come vespa che ritragge l’ago,
a sé traendo la coda maligna,
trasse del fondo, e gissen vago vago.
133
Quel che rimase, come da gramigna
vivace terra, da la piuma, offerta
forse con intenzion sana e benigna,
136
si ricoperse, e funne ricoperta
e l’una e l’altra rota e ‘l temo, in tanto
che più tiene un sospir la bocca aperta.
139
Trasformato così ‘l dificio santo
mise fuor teste per le parti sue,
tre sovra ‘l temo e una in ciascun canto.
142
Le prime eran cornute come bue,
ma le quattro un sol corno avean per fronte:
simile mostro visto ancor non fue.
145
Sicura, quasi rocca in alto monte,
seder sovresso una puttana sciolta
m’apparve con le ciglia intorno pronte;
148
e come perché non li fosse tolta,
vidi di costa a lei dritto un gigante;
e baciavansi insieme alcuna volta.
151
Ma perché l’occhio cupido e vagante
a me rivolse, quel feroce drudo
la flagellò dal capo infin le piante;
154
poi, di sospetto pieno e d’ira crudo,
disciolse il mostro, e trassel per la selva,
tanto che sol di lei mi fece scudo
157
a la puttana e a la nova belva. 160
121. Ma, riprendendola per le sue laide colpe, la
mia donna la volse in tanta fuga, quanto furono capaci le ossa senza polpe. 124. Poi per dove era prima venuta, vidi scendere l’aquila giù nella parte
centrale del carro e lasciarla cosparsa di penne. 127.
E, come se uscisse da un cuore che si rammarica, tale uscì una voce dal cielo, e disse: «O navicella mia,
come sei carica di cattiva merce!». 130. Poi mi
sembrò che la terra si aprisse tra le due ruote, e vidi
uscirne un drago che conficcò la coda nel carro.
133. E, come una vespa che ritira il pungiglione,
traendo a sé la coda maligna, strappò [una parte] del
fondo, e se ne andò via serpeggiando. 136. Quella
che rimase, come la terra fertile si ricopre di gramigna, così si ricoprì delle piume [dell’aquila], offerte
forse con intenzione sana e benigna, 139. e ne furono ricoperte l’una e l’altra ruota e il timone, in tanto
[breve tempo] che un respiro mantiene la bocca aperta più a lungo. 142. Così trasformato, il santo
carro mise fuori delle teste da tutte le sue parti, tre
sopra il timone e una in ciascun angolo. 145. Le
prime erano provviste di corna come un bue, ma le
altre quattro avevano un solo corno in fronte: un simile mostro finora non fu mai visto. 148. Sicura,
come una roccia su un monte elevato, mi apparve
seduta sopra di esso una puttana discinta, che guardava intorno con gli occhi invitanti; 151. e come per
[vigilare] che non gli fosse tolta, vidi accanto a lei
un gigante ritto in piedi; e di tanto in tanto si baciavano l’un l’altra. 154. Ma, poiché rivolse a me gli
occhi avidi e invitanti, quel feroce drudo (=amante
disonesto) la flagellò da capo a piedi. 157. Poi, pieno di sospetto e reso feroce dall’ira, sciolse il mostro
e lo condusse per la selva, tanto che questa m’impedì di vedere 160. la puttana e la nuova belva.
I personaggi
Il carro indica la Chiesa. Le sue trasformazioni nei
sette riquadri indicano la storia della Chiesa dal periodo delle persecuzioni ad opera dell’Impero romano, indicato dall’aquila, ai tempi di Dante, quando la sede papale è spostata ad Avignone (1305).
Il serpente indica il demonio, che tenta Eva e riesce
a indurla a disubbidire Dio e a coinvolgere nella disobbedienza anche Adamo.
Adamo ed Eva sono i progenitori dell’umanità che
con il loro peccato di superbia e di disobbedienza a
Dio hanno fatto perdere all’uomo l’immortalità e la
vita felice nel paradiso terrestre (Gn 2, 5-3, 24).
La pianta dispogliata è la pianta di cui parla la Bibbia (Gn 2, 15-17): l’albero del bene e del male, di
cui Adamo ed Eva, disobbedendo a Dio, mangiano
il frutto. Essa rimane senza foglie e senza fiori, finché non viene Cristo a darle la nuova vita sacrificandosi per l’umanità sulla croce.
Il grifone con la sua duplice natura (il corpo di leone e la testa d’aquila) indica la duplice natura (umana e divina) di Cristo, il Messia, che viene a riparare la colpa di Adamo. Il grifone è detto beato,
perché non mangia il frutto dell’albero del bene e
del male, come invece aveva fatto Eva e Adamo,
portando alla rovina il genere umano. Anzi obbedisce al Padre e si sacrifica per la salvezza dell’umanità.
Beatrice siede sulla radice dell’Impero (=Roma),
dove ha sede la Chiesa, per mettersi a guardia dell’albero (=la verità rivelata). Essa prende il posto
del grifone (=Cristo), salito al cielo, vicino al carro
della Chiesa.
Argo, figlio di Agenore, aveva cento occhi, metà
vegliavano e metà dormivano. Era, moglie di Giove,
lo mette a custodia di Io, la sacerdotessa di cui Giove si era invaghito e che per vendetta aveva trasformato in vacca. Mercurio però, per volere di Giove,
fa addormentare tutti gli occhi di Argo narrandogli
gli amori di Siringa per il dio Pan. Nel sonno lo uccide. Poi libera Io, che riprende l’aspetto umano. La
fonte di Dante è Ovidio, Metam. I, 568-747.
Il sonno e il risveglio di Dante indicano la morte e
la rinascita spirituale. Matelda lo invita a risorgere.
Divina commedia. Purgatorio, a cura di P. Genesini 89
Il Letè è il fiume del paradiso terrestre, che fa dimenticare il ricordo dei peccati commessi.
Il melo indica Cristo. L’immagine è ripresa dalla
Bibbia (Ct, 2, 3).
La trasfigurazione di Cristo avviene con Mosè ed
Elia sul monte Tabor alla presenza di tre apostoli,
Pietro, Giacomo e Giovanni (Mt 17, 1-8), che in cielo diventano simbolo delle tre virtù teologali (fede,
speranza, carità).
La storia della Chiesa in sette riquadri:
1. L’aquila che lacera l’albero indica l’epoca delle
persecuzioni dei cristiani ad opera dell’Impero romano. L’animale è normalmente simbolo dell’Impero.
2. La volpe indica l’epoca delle eresie nei primi secoli della storia della Chiesa.
3. L’aquila che lascia alcune penne cadere sul carro
indica la donazione di Costantino, fatta con buona
intenzione ma foriera di cattive conseguenze.
4. Il drago che sbuca tra le ruote del carro indica
l’Anticristo (o Satana), sull’esempio dell’Apocalisse
(12, 3-9). Secondo altri è Maometto, che tolse alla
Chiesa le regioni convertite alla fede.
5. Il carro che si ricopre delle penne dell’aquila indica la cupidigia di ricchezza e di potere politico,
che ha portato la Chiesa all’estrema corruzione del
presente.
6. Le penne dell’aquila che si trasformano in teste
cornute indicano la crescente ricerca di ricchezza e
di potere politico, che trasformano la Chiesa in un
essere mostruoso. L’immagine proviene dall’Apocalisse (17, 3).
7. La puttana discinta e il suo drudo indicano la
Chiesa e l’Impero (o meglio il potere politico), che
ora vanno d’accordo, ora sono in contrasto. La puttana discinta proviene dall’Apocalisse (17, 1). Il
drudo, cioè l’amante disonesto, indica, nel presente, Filippo il Bello, re di Francia, che ad Anagni offende il papa Bonifacio VIII (1303) e che poi riesce
a far trasferire la sede papale ad Avignone (1305).
La voce celeste è forse la voce di san Pietro, che si
lamenta perché la sua navicella ha caricato cattiva
merce, appunto la donazione di Costantino. Dante
aveva già usato l’immagine della Chiesa come una
navicella nell’Epistola, VI, 1.
La nova belva, su cui sta seduta la puttana discinta,
indica il trasferimento della sede papale da Roma ad
Avignone ad opera del papa Clemente V, succubo
del re francese Filippo il Bello.
Commento
1. In Pg XXX Dante entra con impeto nel mondo dei
simboli. Il simbolismo caratterizza la Divina commedia fin da If I, quando il poeta, persosi nella selva
oscura, è ostacolato da tre fiere, simbolo di tre vizi,
e riceve l’aiuto da Virgilio, simbolo della ragione.
Ed era continuato per l’Inferno e poi per il Purgatorio: il rito della purificazione di Pg I, gli angeli che
tolgono una P, che indica un peccato. Ora però il
poeta entra completamente nel mondo dei simboli:
attraverso i simboli ricostruisce la storia della Chiesa, dal passato al presente. Il carro (simbolo della
Chiesa) era comparso fin da Pg XXX. Su di esso era
Beatrice (simbolo del Messia). Ora egli tratteggia
non come storico né come poeta ma come profeta
la storia della Chiesa. Le immagini, i simboli, il tono profetico è preso dai Vangeli e soprattutto dall’Apocalisse. La scienza è un linguaggio semplice,
chiaro e descrittivo. La profezia è un linguaggio
complesso, oscuro e denso, capace di assorbire dentro di sé la realtà designata. Il carro, uno strumento
quotidiano che non dà particolari problemi, diventa
un simbolo, il simbolo della Chiesa, che deve procedere trascinata dal grifone, simbolo del Messia,
perché come il Messia ha due nature. Ugualmente
l’aquila, la volpe, le penne, il drago, la puttana e il
drudo diventano simbolo di altro. Normalmente il
linguaggio designa in modo diretto la realtà, ma nel
caso del linguaggio profetico succede il contrario. Il
linguaggio acquista una forza estrema, capace di assorbire la realtà dentro di sé. Il potenziamento è dovuto al fatto che non la parola puttana o drudo designano la realtà, ma la realtà, designata dalla parola, designa un’altra e più profonda realtà. Insomma
la parola carro, aquila, penne, puttana designano
l’oggetto, ma l’oggetto designa immediatamente un
altro oggetto, cioè la Chiesa, l’Impero, la donazione di Costantino, il papa. Il Medio Evo ha scoperto
il mondo dei simboli leggendo l’Apocalisse ed ha
saputo usarlo adeguatamente per avvicinarsi, interpretare e modificare la realtà. E Dante per fare anche in questo ambito poesia.
2. In If I compaiono le tre fiere, la lonza, il leone e
la lupa, poi nella profezia di Virgilio la lupa viene
ricacciata nell’inferno da un cane, il Veltro. Qui si
ripete una situazione molto simile: l’aquila, la volpe
e il drago traviano la vita della Chiesa, il cui carro
è caduto nelle mani della meretrice e del drudo,
senza che all’orizzonte appaia una qualche possibilità che la situazione cambi e si rovesci. Il poeta è costantemente impotente, quando vede dispiegarsi davanti ai suoi occhi la storia della Chiesa.
3. Il sonno di Dante rimanda al sonno che lo ha fatto
smarrire nella selva oscura. L’immersione nel Letè
gli aveva fatto dimenticare i peccati commessi (Pg
XXXI). Qui egli risorge a nuova vita. Matelda usa le
parole che sul monte Tabor Cristo dopo la trasfigurazione rivolge ai tre discepoli, che si erano addormentati: «Sùrgite et nolìte timere!» («Alzatevi e
non abbiate paura!») (Mt 17, 7).
4. Beatrice invita Dante a guardare con attenzione e
a fissare nella memoria i sette riquadri, che vedrà di
lì a poco: deve riferirli una volta che sarà ritornato
sulla terra. Dante si era chiesto fin da If II, 31-33,
qual era il senso del suo viaggio oltremondano. Ora
riceve indicazioni più precise. L’investitura ufficiale del suo viaggio sarà data in paradiso dal trisavolo
Cacciaguida (Pd XVII, 124-142).
5. Il grifone indica Cristo e le sue due nature, umana
e divina. Ha la testa e le ali d’aquila, mentre il corpo è di leone. Il tema della duplice natura di Cristo
è ripreso in Pd XXXIII, 127-132.
6. La meretrice lasciva e il drudo violento danno fisicamente l’idea della tempesta e della corruzione
in cui è caduta la Chiesa ai tempi del poeta e
dell’impotenza di Beatrice di porvi rimedio. U-
Divina commedia. Purgatorio, a cura di P. Genesini 90
gualmente Dante, il fedele, è impotente ed è costretto a stare a guardare.
6.1. La meretrice ha un precedente in If XVIII, 127-
136: Taidè, la puttana. È una donna sozza e scapigliata, che si graffia con le unghie merdose, che ora
si sdraia sedendosi sulle cosce, ora si rizza in piedi,
in attesa di nuovi clienti. La donna ripete i movimenti che era solita fare in vita. La prostituta, simbolo della Chiesa, arricchisce la lunga schiera delle
donne che appaiono nel poema (Beatrice, Lucia, la
Vergine Maria, Didone, Semiramide, Francesca da
Polenta, Taidè, Mirra, Pasife, Pia de’ Tolomei, Sapìa di Siena, Gentucca, Matelda, Piccarda Donati,
Costanza d’Altavilla, Cunizza da Romano, Raab
ecc.).
7. I danni alla vita spirituale provocati dalla donazione di Costantino erano stati condannati già in If
XIX, 115-117. Anche lì c’è un riferimento all’Apocalisse e si usa la stessa idea e la stessa espressione
forte: la Chiesa fu vista puttaneggiare coi regi dallo
scrittore sacro (v. 108).
8. Il drago è un animale derivato dalla mostruosa
combinazione di uccello, grifone, leone e serpente.
Qui indica il drago dell’Apocalisse (12, 9), cioè Satana, che lascia l’abisso infernale, opera per vie sotterranee e con le lusinghe di beni terreni getta nello
scompiglio e porta al traviamento la Chiesa e i fedeli. In Pg VIII, 100-108, ricompare per tentare simbolicamente le anime purganti che per la notte si sono
messe al riparo nella valletta. Ma i due angeli, posti
a guardia delle entrate della valle, lo cacciano via
da dove era venuto. Il Satana di Dante, scagliato da
Dio giù dal cielo e conficcato all’inferno, cioè al
centro della terra e dell’universo, ha un aspetto molto diverso: è un gigante con tre teste e sei ali e nelle
tre bocche maciulla un dannato (If XXXIV). D’altra
parte era prerogativa del diavolo la capacità di potersi trasformare, poiché nella vita le lusinghe mondane acquistano mille forme: i pagani adorano un
unico dio d’oro e d’argento, i papi invece ne adorano cento (If XIX, 112-114).
9. Il drudo, cioè l’amante disonesto (in Dante il termine ha sempre significato negativo), è, nel presente, Filippo il Bello, re di Francia. Sciarra Colonna,
suo luogotenente, offende il papa Bonifacio VIII catturandolo e schiaffeggiandolo («schiaffo di Anagni»). Il sovrano ha poi la forza d’imporre un papa
francese, Clemente V (1305-1314), e di fargli trasferire la sede papale ad Avignone, dove poteva più
facilmente controllarla. Il drudo che slega il carro
della Chiesa dall’albero del bene e del male e lo trascina nella selva con la meretrice indica appunto il
trasferimento della Curia romana da Roma ad Avignone. Il poeta non nomina Bonifacio VIII, suo acerrimo nemico, anche se riconosce che è stato offeso
dal sovrano francese. Ribadisce invece che ad opera
di Bonifacio VIII la Chiesa si era allontanata profondamente dagli insegnamenti del Vangelo, attratta
dai beni mondani. Di qui la lunga serie di papi simoniaci condannanti all’inferno (If XIX).
10. La storia profetica della Chiesa qui delineata va
confrontata con la storia delle quattro età dell’uomo
delineata in If XIV, 94-120, e con la storia dell’Impero delineata in Pd VI, 1-96. Le tre storie vanno
lette simultaneamente e tra loro integrate. Sulla storia dell’umanità, che è storia di decadenza da una
mitica età dell’oro alla corruzione del presente, il
poeta proietta la storia della Chiesa e la storia
dell’Impero, le due istituzioni che Dio ha suscitato
per riportare l’uomo sulla via che gli permette di
conseguire la felicità terrena e quella ultraterrena.
Più volte il poeta ha affrontato i problemi da più
punti di vista, perché soltanto più punti di vista permettevano di aggredire la complessità delle questioni.
11. La Divina commedia si presenta come un grande organismo, le cui parti sono collegate da una fittissima rete di rimandi e di richiami. D’altra parte
anche la visione della storia dell’umanità aveva le
stesse caratteristiche: Dio crea l’uomo, che gli disobbedisce. Lo caccia dal paradiso terrestre. Ma
preannunzia l’avvento di un Salvatore. E manda suo
figlio sulla terra a redimere l’umanità. Cristo è il
nuovo Adamo, venuto a riparare la colpa commessa.
Alla fine del mondo verrà a giudicare i vivi e i morti. La storia umana è storia di decadenza, dall’età
dell’oro si passa all’età dell’argento, del ferro (If
XIV, 94-120). Ad ogni occasione i medioevali rafforzavano e articolavano questa struttura teorica e
questa visione del mondo e della storia. E adattavano ad essa tutti gli avvenimenti, piccoli e grandi,
della vita umana. Lo scopo era quello di andare oltre l’apparenza sensibile, per mettersi in contatto
con lo scorrere profondo della storia, che pure esisteva, anche se Dio non permetteva che l’uomo lo
conoscesse e la ragione umana non era capace di capire: Ulisse è travolto da un uragano davanti alla
montagna del purgatorio (If XXVI, 136-142), Virgilio invita l’uomo ad accontentarsi di sapere che le
cose stanno così, altrimenti non era necessario che
Cristo s’incarnasse e venisse a salvare l’umanità (Pg
III, 31-39). Insomma la storia dell’umanità è prestabilita (Dio la conosce), anche se noi non la conosciamo. Ciò ha una straordinaria conseguenza: Dio,
che ha creato l’uomo e che è buono, non può che
avere massimizzato il bene e ridotto al minimo il
male. Ciò induce all’ottimismo e a sopportare fiduciosamente anche le più dure prove della vita. E di
una tale fiducia la società medioevale, come tutte le
società preindustriali, aveva un estremo bisogno.
11.1. Gli umanisti, che avrebbero lasciato alle spalle
l’oscurantismo medioevale, credevano invece alla
magia e all’alchimia. Non è detto che ciò sia un progresso... Questa volontà estrema di trovare il filo
conduttore, la chiave della storia perdura anche nei
secoli successivi, quando al pensiero religioso si affianca il pensiero laico. Nel Settecento gli illuministi propongono una visione della storia come progresso continuo ed inarrestabile. Nell’Ottocento –
da Hegel a Comte a Marx – si cerca il meccanismo
inevitabile e necessario che guida la storia umana.
Insomma una Provvidenza laica! Non si capisce bene l’utilità di sostituire una visione religiosa o metafisica della storia con un’altra, assolutamente equivalente alla prima.
Divina commedia. Purgatorio, a cura di P. Genesini 91
12. L’organicità e la compattezza dell’universo simbolico medioevale si vede anche nell’intenso rapporto che c’è tra cielo e terra: il cielo era percorso
continuamente, giorno e notte, da angeli che andavano e tornavano dalla terra. E nel rapporto che si
stabilisce tra i vivi e i morti, ben recepito in tutto il
Purgatorio.
13. L’Apocalisse è un’opera affascinante, che ha
colpito più di altre l’immaginario simbolico medioevale. Essa parla di un presente dominato dalle persecuzioni ai buoni e a coloro che vivono nella fede,
dominato dal male, dalla corruzione, dai nemici di
Dio, dall’Anticristo; e dell’avvento dell’agnello di
Dio, che farà una giustizia implacabile su tutti i suoi
nemici, fino all’annientamento totale dell’Anticristo. Il motivo del successo è facilmente intuibile: le
cose paurose esercitano un fascino particolare, a
maggior ragione se riguardano la propria vita e il
proprio futuro. L’una e l’altro non sono nelle capacità di controllo dell’uomo, perciò l’uomo cerca altre
vie, se non per controllare, almeno per conoscere ciò
che ineluttabilmente lo aspetta. Consapevole di tutto
ciò, Dante usa in molti casi il fascino ignoto e
l’oscurità delle profezie, per riportare il fedele sulla
retta via e per far scervellare i suoi commentatori...
Accanto alle cose oscure come le profezie (il Veltro
di If I, 101, il DUX di Pg XXXIII, 43, ecc.) egli pone anche i versi ambigui o reticenti: «Poscia, più
che ‘l dolor, poté ‘l digiuno», dice il conte Ugolino
della Gherardesca, lasciando in dubbio il lettore se
ha divorato i figli morti (If XXXIII, 75); «Iddio si
sal qual poi mia vita fusi», dice Piccarda Donati che
è stata rapita dal convento e costretta a sposarsi (Pd
III, 108).
13.1. Curiosamente Machiavelli nel 1512-13 non si
comporta in modo diverso da Giovanni e da Dante,
per suscitare il principe e le forze italiane che cacceranno i barbari dall’Italia (Principe, XXVI). Ricorre
ai testi antichi, alla Bibbia, infiamma gli animi, parla di estremo degrado del presente, riferisce di fatti
miracolosi avvenuti e cerca di proferire una profezia
che si autorealizzi. Non male per chi parla di Dio
con una fede tiepida e di maniera, e considera la
Fortuna come padrona di poco più della metà delle
azioni umane... Un po’ di buon senso vorrebbe che,
se esiste la Fortuna, non esiste Dio; e viceversa. Ma
quando si ha fretta di concludere (e di irretire), non
si va tanto per il sottile né si bada ai salti logici nei
ragionamenti.
La struttura del canto è semplice: 1) il carro fa
un’inversione e poi si ferma; 2) i componenti della
processione si mettono intorno ad un albero spoglio
celebrando il grifone; 3) il grifone lega il carro
all’albero, che rifiorisce; 4) Beatrice e le sette virtù
si mettono a guardia della pianta; mentre 5) Dante si
addormenta; 6) quando si sveglia vede un’aquila,
una volpe e un drago, che danneggiano il carro; poi
7) il carro si trasforma in un essere mostruoso, su cui
8) compaiono una meretrice e un gigante, che si baciano; 9) la meretrice rivolge gli occhi invitanti al
poeta, allora il gigante la frusta da capo a piedi;
quindi 10) slega il carro mostruoso dall’albero e con
la meretrice scompare nella selva.
Divina commedia. Purgatorio, a cura di P. Genesini 92
Canto XXXIII
‘Deus, venerunt gentes’, alternando
or tre or quattro dolce salmodia,
le donne incominciaro, e lagrimando;
1
e Beatrice sospirosa e pia,
quelle ascoltava sì fatta, che poco
più a la croce si cambiò Maria.
4
Ma poi che l’altre vergini dier loco
a lei di dir, levata dritta in pè,
rispuose, colorata come foco:
7
‘Modicum, et non videbitis me;
et iterum, sorelle mie dilette,
modicum, et vos videbitis me’.
10
Poi le si mise innanzi tutte e sette,
e dopo sé, solo accennando, mosse
me e la donna e ‘l savio che ristette.
13
Così sen giva; e non credo che fosse
lo decimo suo passo in terra posto,
quando con li occhi li occhi mi percosse;
16
e con tranquillo aspetto “Vien più tosto”,
mi disse, “tanto che, s’io parlo teco,
ad ascoltarmi tu sie ben disposto”.
19
Sì com’io fui, com’io dovea, seco,
dissemi: “Frate, perché non t’attenti
a domandarmi omai venendo meco?”.
22
Come a color che troppo reverenti
dinanzi a suo maggior parlando sono,
che non traggon la voce viva ai denti.
25
avvenne a me, che sanza intero suono
incominciai: “Madonna, mia bisogna
voi conoscete, e ciò ch’ad essa è buono”.
28
Ed ella a me: “Da tema e da vergogna
voglio che tu omai ti disviluppe,
sì che non parli più com’om che sogna.
31
Sappi che ‘l vaso che ‘l serpente ruppe
fu e non è; ma chi n’ha colpa, creda
che vendetta di Dio non teme suppe.
34
Non sarà tutto tempo sanza reda
l’aguglia che lasciò le penne al carro,
per che divenne mostro e poscia preda;
37
ch’io veggio certamente, e però il narro,
a darne tempo già stelle propinque,
secure d’ogn’intoppo e d’ogni sbarro,
40
nel quale un cinquecento diece e cinque,
messo di Dio, anciderà la fuia
con quel gigante che con lei delinque.
43
E forse che la mia narrazion buia,
qual Temi e Sfinge, men ti persuade,
perch’a lor modo lo ‘ntelletto attuia;
46
ma tosto fier li fatti le Naiade,
che solveranno questo enigma forte
sanza danno di pecore o di biade.
49
Tu nota; e sì come da me son porte,
così queste parole segna a’ vivi
del viver ch’è un correre a la morte.
52
E aggi a mente, quando tu le scrivi,
di non celar qual hai vista la pianta
ch’è or due volte dirubata quivi.
55
Qualunque ruba quella o quella schianta,
con bestemmia di fatto offende a Dio,
che solo a l’uso suo la creò santa.
58
1. «O Dio, sono arrivate le genti» le donne (=le
sette virtù) incominciarono a cantare la dolce salmodia, alternandosi ora a tre ora a quattro, e intanto
piangevano. 4. Beatrice, sospirando per la pietà, le
ascoltava, facendosi tale, che Maria si cambiò poco
di più sotto la croce. 7. Ma, dopo che le altre vergini le diedero la possibilità di parlare, si alzò dritta in
piedi e rispose con il volto infuocato dal rossore: 10.
«Passerà poco tempo, e non mi vedrete; e di nuovo, o sorelle mie dilette, passerà poco tempo, e voi
mi vedrete». 13. Poi si mise davanti a tutte e sette e,
con un cenno, dietro di sé mi fece andare con Matelda e con il saggio (=Stazio) che era rimasto con
me. 16. Così se ne andava. E non penso che avesse
fatto dieci passi, quando con i suoi occhi colpì i miei
occhi 19. e con l’aspetto tranquillo mi disse:
«Cammina più rapidamente, così, se io parlo con te,
tu puoi ascoltarmi meglio». 22. Non appena fui accanto a lei, come dovevo, mi disse: «O fratello, perché non provi a farmi domande, se ormai vieni con
me?». 25. Come coloro che, parlando davanti a un
loro superiore, sono troppo rispettosi, tanto che non
riescono a parlare chiaramente, 28. così avvenne a
me, che incominciai a voce bassa: «O madonna, voi
conoscete ciò che io devo sapere e ciò che serve per
rispondermi». 31. Ed ella a me: «Voglio che tu ormai ti sciolga dal timore e dalla vergogna, così che
tu non parli più come un uomo che sogna (=in modo
insensato). 34. Sappi che il vaso (=il carro della
Chiesa), che il serpente ruppe, una volta fu integro,
ma ora non lo è più. Ma chi ne ha colpa stia certo
che la vendetta di Dio non teme la [prova del]le
zuppe (=giungerà inesorabile). 37. Non resterà per
sempre senza eredi l’aquila che lasciò le sue penne
sul carro, per le quali esso prima divenne mostro e
poi preda. 40. Io vedo con certezza assoluta [in Dio]
(e perciò posso predirlo) che le costellazioni vicine
(=tra breve), libere da ogni intoppo e da ogni ostacolo, porteranno il tempo 43. in cui un cinquecento
dieci e cinque, inviato da Dio, ucciderà la meretrice
con quel gigante che pecca con lei. 46. Forse la mia
predizione oscura, come quelle di Temi e della
Sfinge, ti persuade poco, perché come queste è incomprensibile. 49. Ma ben presto i fatti diventeranno le Naiadi, che chiariranno questo grande enigma
senza danno per le pecore e per i raccolti (=per Dante). 52. Tu prendi nota. E, come da me sono dette,
così queste parole consegna ai vivi, la cui vita è un
correre verso la morte. 55. Quando tu le scriverai,
ricòrdati di non nascondere come hai visto la pianta
(=il carro della Chiesa) che ora qui è stata due volte
derubata. 58. Chiunque la derubi o ne spezzi i rami,
con un’azione sacrilega reca offesa a Dio, che la
consacrò soltanto per i fini da Lui prestabiliti. 
Divina commedia. Purgatorio, a cura di P. Genesini 93
Per morder quella, in pena e in disio
cinquemilia anni e più l’anima prima
bramò colui che ‘l morso in sé punio.
61
Dorme lo ‘ngegno tuo, se non estima
per singular cagione esser eccelsa
lei tanto e sì travolta ne la cima.
64
E se stati non fossero acqua d’Elsa
li pensier vani intorno a la tua mente,
e ‘l piacer loro un Piramo a la gelsa,
67
per tante circostanze solamente
la giustizia di Dio, ne l’interdetto,
conosceresti a l’arbor moralmente.
70
Ma perch’io veggio te ne lo ‘ntelletto
fatto di pietra e, impetrato, tinto,
sì che t’abbaglia il lume del mio detto,
73
voglio anco, e se non scritto, almen
dipinto,
che ‘l te ne porti dentro a te per quello
che si reca il bordon di palma cinto”.
76
E io: “Sì come cera da suggello,
che la figura impressa non trasmuta,
segnato è or da voi lo mio cervello.
79
Ma perché tanto sovra mia veduta
vostra parola disiata vola,
che più la perde quanto più s’aiuta?”.
82
“Perché conoschi”, disse, “quella scuola
c’hai seguitata, e veggi sua dottrina
come può seguitar la mia parola;
85
e veggi vostra via da la divina
distar cotanto, quanto si discorda
da terra il ciel che più alto festina”.
88
Ond’io rispuosi lei: “Non mi ricorda
ch’i’ straniasse me già mai da voi,
né honne coscienza che rimorda”.
91
“E se tu ricordar non te ne puoi”,
sorridendo rispuose, “or ti rammenta
come bevesti di Letè ancoi;
94
e se dal fummo foco s’argomenta,
cotesta oblivion chiaro conchiude
colpa ne la tua voglia altrove attenta.
97
Veramente oramai saranno nude
le mie parole, quanto converrassi
quelle scovrire a la tua vista rude”.
100
E più corusco e con più lenti passi
teneva il sole il cerchio di merigge,
che qua e là, come li aspetti, fassi
103
quando s’affisser, sì come s’affigge
chi va dinanzi a gente per iscorta
se trova novitate o sue vestigge,
106
le sette donne al fin d’un’ombra smorta,
qual sotto foglie verdi e rami nigri
sovra suoi freddi rivi l’Alpe porta.
109
Dinanzi ad esse Eufratès e Tigri
veder mi parve uscir d’una fontana,
e, quasi amici, dipartirsi pigri.
112
“O luce, o gloria de la gente umana,
che acqua è questa che qui si dispiega
da un principio e sé da sé lontana?”.
115
Per cotal priego detto mi fu: “Priega
Matelda che ‘l ti dica”. E qui rispuose,
come fa chi da colpa si dislega,
118
61. Per aver morso il frutto di quella pianta, in pena
[sulla terra] e in desiderio [nel limbo] per più di cinquemila anni Adamo ed Eva bramarono ardentemente [la venuta di] colui (=Gesù Cristo), che punì
su di sé quel morso. 64. Il tuo ingegno è addormentato, se non comprende che essa per un motivo singolare è tanto eccelsa ed ha fronde e rami rovesciati.
67. E, se i pensieri vani (=rivolti verso i beni terreni)
non fossero intorno alla tua mente come l’acqua del
fiume Elsa [che produce incrostazioni] e se il piacere di questi pensieri non fosse come il sangue di Piramo sul gelso, 70. solamente per tali circostanze
avresti capito che, nel divieto [di toccarlo], l’albero
indicava la giustizia di Dio dal punto di vista morale. 73. Ma, poiché io vedo che il tuo intelletto come
pietra fa fatica a capire e che per la sua durezza è
pieno di oscurità, così che ti abbaglia la luce delle
mie parole, 76. voglio anche che tu le porti dentro di
te, se non scritte, almeno dipinte, per lo stesso motivo per cui [a ricordo del pellegrinaggio] si porta il
bastone cinto [con un ramo] di palma». 79. Ed io:
«Così come la cera è segnata dal sigillo, che non
modifica la figura impressa, il mio cervello è ora segnato da voi. 82. Ma per quale motivo la vostra parola, da me desiderata, vola tanto alta sopra la mia
capacità [di comprendere], che quanto più si sforza
[di capire] tanto più è incapace [di farlo]?». 85.
«Affinché tu possa conoscere» disse «quella scuola
che hai seguìto e veda come la sua dottrina [non]
possa stare dietro alla mia parola; 88. e [affinché] tu
veda come la via della sapienza umana tanto si discosti dalla sapienza divina e quanto sia lontano dalla terra il cielo che gira più veloce.» 91. Perciò io
risposi: «Non ricordo di essermi mai allontanato da
voi, né di ciò ho la coscienza che mi possa rimordere». 94. «Se tu non te ne puoi ricordare» mi rispose
sorridendo, «ricorda almeno che oggi hai bevuto
l’acqua del fiume Letè. 97. E, se dal fumo si deduce
che c’è il fuoco, questa rimozione del ricordo dimostra chiaramente che c’è colpa nella tua volontà, che
è rivolta altrove (=non è rivolta verso di me). 100.
Ma d’ora in poi le mie parole saranno comprensibili,
quando sarà necessario che io le esprima chiaramente alla tua mente dura [a capire].» 103. Il sole si
manteneva più splendente e a passi più lenti sul cerchio di mezzogiorno (=sul meridiano), che si sposta
in relazione a chi lo guarda, 106. quando si fermarono (come si ferma chi guida un gruppo di persone,
se trova qualche notizia di grande o di piccola importanza) 109. le sette donne al margine di un’ombra smorta, simile a quella che la montagna proietta
sopra i suoi freschi ruscelli, [che scorrono] sotto le
foglie verdi ed i rami oscuri. 112. Davanti ad esse
mi parve di vedere uscire l’Eufrate ed il Tigri da
una fontana e, come due amici, separarsi lentamente. 115. «O luce, o gloria dell’umanità, che acqua è
questa che sgorga da un’unica fonte e che poi si divide?» 118. A tale preghiera Beatrice mi rispose in
questo modo: «Prega Matelda che te lo dica». La
bella donna mi rispose come fa 
Divina commedia. Purgatorio, a cura di P. Genesini 94
la bella donna: “Questo e altre cose
dette li son per me; e son sicura
che l’acqua di Letè non gliel nascose”.
121
E Beatrice: “Forse maggior cura,
che spesse volte la memoria priva,
fatt’ha la mente sua ne li occhi oscura.
124
Ma vedi Eunoè che là diriva:
menalo ad esso, e come tu se’ usa,
la tramortita sua virtù ravviva”.
127
Come anima gentil, che non fa scusa,
ma fa sua voglia de la voglia altrui
tosto che è per segno fuor dischiusa;
130
così, poi che da essa preso fui,
la bella donna mossesi, e a Stazio
donnescamente disse: “Vien con lui”.
133
S’io avessi, lettor, più lungo spazio
da scrivere, i’ pur cantere’ in parte
lo dolce ber che mai non m’avrìa sazio;
136
ma perché piene son tutte le carte
ordite a questa cantica seconda,
non mi lascia più ir lo fren de l’arte.
139
Io ritornai da la santissima onda
rifatto sì come piante novelle
rinnovellate di novella fronda,
142
puro e disposto a salire alle stelle. 145
121. chi si discolpa: «Gli ho detto questa ed altre
cose, e sono sicura che l’acqua del fiume Letè non
gliele ha fatte dimenticare». 124. E Beatrice:
«Forse la maggiore attenzione, che spesso spegne la
memoria, ha reso ciechi gli occhi della sua mente.
127. Ma vedi il fiume Eunoè che scorre laggiù:
conducilo alle sue acque e, come sei solita fare, ravviva la sua memoria, che ora è tramortita». 130.
Come un’anima gentile, che non cerca pretesti ma
che fa sua la volontà di altri, non appena qualche
segno gliela rende manifesta; 133. così la bella donna mi prese per mano e si mosse. A Stazio con grazia femminile disse: «Vieni con lui». 136. O lettore,
se io avessi uno spazio maggiore per scrivere, canterei anche in parte (=nei limiti delle mie capacità) la
dolcezza di quell’acqua, che non mi avrebbe mai
saziato. 139. Ma, poiché sono piene tutte le pagine
destinate a questa seconda cantica, il freno dell’arte
poetica m’impedisce di procedere oltre. 142. Io ritornai [al fianco di Beatrice] rinnovato da quella
santissima onda, così come le giovani piante sono
rinnovate dalle nuove fronde, 145. [con l’animo] puro e disposto a salire alle stelle.
I personaggi
«O Dio, sono arrivate le genti» è il primo versetto
del Salmo 78, che lamenta la distruzione di Gerusalemme ad opera dei caldei: «O Dio, le genti sono
penetrate nella tua eredità, hanno profanato il tuo
santo tempio».
«Passerà poco tempo, e non mi vedrete... » sono le
parole con cui Gesù preannuncia agli apostoli la sua
morte e la sua resurrezione (Gv 16, 16-18).
Il Cinquecento dieci e cinque in numeri romani diventa DXV, cioè per anagramma DVX, DUX, duce,
guida. Il poeta profetizza l’avvento di un duce, inviato da Dio, che ucciderà la meretrice (=la Chiesa
avignonese) e il gigante (Filippo il Bello, re di Francia) che giace con lei. Il duce sembrerebbe essere un
imperatore, poiché al momento la Chiesa si trova in
una gravissima crisi (la cattività avignonese) e non
sembra trovare in sé le forze per uscirne. Di qui
l’immediata identificazione con Enrico VII di Lussemburgo, proposta fin dai primi commentatori. La
profezia è legata a quella del Veltro di If I, 105.
Temi, figlia di Urano e di Gea e appartenente alla
stirpe dei Titani, è rappresentata con la cornucopia,
simbolo dell’abbondanza, e con la bilancia, simbolo
della giustizia. In Ovidio fa una oscura profezia a
Deucalione, famoso re della Tessaglia, e a sua moglie Pirra (Metam. I, 347-415).
La prova delle zuppe – si tratta di un’antica credenza fiorentina – permetteva all’omicida di sottrarsi
alla vendetta dei parenti della vittima, se riusciva a
mangiare per nove giorni consecutivi una zuppa di
vino sulla tomba della sua vittima.
La Sfinge nella mitologia greca è un mostro con il
corpo di leone alato ed il capo di donna. Stava su
una rupe presso Tebe ed uccideva tutti coloro che
non riuscivano a sciogliere questo enigma: «Qual è
quell’animale che parla, che alla mattina si muove
con quattro piedi, a mezzo giorno con due e alla sera
con tre?». I tebani promettono la signoria della loro
città a chi scioglie l’enigma e li libera dalla Sfinge,
la quale in séguito al suo scioglimento sarebbe morta. Vi riesce Edipo, figlio di Laio. La risposta è
l’uomo: alla nascita cammina a quattro zampe, nella
maturità con due, nella vecchiaia con tre. Sono esclusi coloro che si fermano per strada.
Naiadi sono ninfe delle fonti, ma non avevano capacità profetiche. Qui il poeta intende Laiades, usato
da Ovidio (Metam. VII, 759 sgg.) ed erroneamente
trascritto con Naiades, che indica il figlio di Laio,
cioè Edipo, che risolve il quesito posto dalla Sfinge,
un leone alato con il capo di donna.
Il fiume Elsa, un affluente dell’Arno, ha le acque
molto calcaree, che ricoprono rapidamente di una
pattina gli oggetti che vi sono immersi.
Piramo e Tisbe sono due giovani babilonesi che si
amano contro il volere dei genitori. Sono vicini di
casa e si parlano attraverso un foro fatto nel muro.
Un giorno si danno appuntamento fuori città sotto un
gelso. Arriva prima Tisbe, che per sfuggire a una leonessa si rifugia in una grotta. La leonessa però
macchia di sangue un velo che le è caduto. Quando
giunge e lo trova, Piramo pensa che sia stata sbranata, e si uccide. Il suo sangue bagna le radici del
gelso, i cui frutti bianchi da quel momento diventano vermigli. Tisbe sopraggiunge, trova l’amato ormai morente e si uccide anche lei. I due innamorati
sono così uniti nell’amore e nella morte. La fonte di
Dante è Ovidio, Metam. IV, 55-166.
L’albero rovesciato è l’albero del bene e del male
che già si trovava nel paradiso terrestre quando Dio
creò Adamo ed Eva (Gn 2, 15-17). Per aver mangiato il frutto di quella pianta, i progenitori devono
poi scontare la colpa rimanendo 5.000 anni nel limbo, fino alla discesa nel limbo di Gesù Cristo. Il 
95
poeta stabilisce un parallelismo tra l’antica offesa e
la nuova offesa fatta alla pianta dalla meretrice e dal
gigante, cioè dal papa Clemente V e dal re di Francia Filippo il Bello (1305).
Il Letè e l’Eunoè sono i due fiumi del purgatorio la
cui acqua fa rispettivamente dimenticare i peccati
commessi e ricordare le buone azioni. Essi quindi
purificano il poeta e lo preparano a salire alle stelle.
L’Eufrate ed il Tigri sono i due fiumi della Mesopotamia, tra i quali nacquero le prime civiltà (sumeri,
assiri, babilonesi). Il poeta fa riferimento ad essi per
dire che dalla fontana uscivano due fiumi abbondanti di acque. I due fiumi sono citati nella Bibbia
(Gn 2, 10-14).
Commento
1. Il canto inizia in un’atmosfera di amarezza dopo
le visioni della Chiesa del canto precedente: il drudo portava via con sé la meretrice. Il nuovo canto si
apre alla speranza: Dio invierà un Cinquecento dieci e cinque, che ucciderà la meretrice ed il gigante
che pecca con lei (vv. 40-45). E si sviluppa con un
lungo discorso tra Beatrice e Dante sulle difficoltà
che il poeta ha di capire le parole della donna (vv.
64-126). Ha quindi il momento rituale nell’immersione nel Eunoè, che rende il poeta pronto a salire
alle stelle (vv. 127-145).
2. Beatrice è piena di tristezza dopo le visioni della
Chiesa. E, per annunciare la morte e la resurrezione
della chiesa dalla corruzione presente, usa le parole
con cui Cristo ha annunziato la sua morte e la sua resurrezione: «Passerà poco tempo, e non mi vedrete;
e di nuovo, o sorelle mie dilette, passerà poco tempo, e voi mi vedrete» (Gv 16, 16). Poi chiede a
Dante di avvicinarsi, per dirgli cose ancora più importanti: la Chiesa, portata al male dal serpente,
metteva in pratica il Vangelo, ma ora non lo fa più,
ma la vendetta di Dio contro gli ecclesiastici responsabili della corruzione sarà inesorabile. E quindi la
donna lancia minacciosa la profezia del Cinquecento dieci e cinque, inviato direttamente da Dio sulla
terra, che ucciderà la fuia e il gigante che con lei
delinque.
2.1. L’invettiva di Beatrice e l’assicurazione sarà ribadita anche da san Pietro, che se la prende in modo
particolare con Bonifacio VIII (Pd XXVII, 10-66).
Essa rimanda a If XIX, il canto in cui il poeta condanna duramente i papi simoniaci
3. Chi sia il personaggio indicato dal numero Cinquecento dieci e cinque è uno dei problemi insolubili della Divina commedia. Ad esso si può aggiungere il problema di chi sia il Veltro, che ucciderà la
lupa «con doglia» (If I, 105) e chi sia Matelda, la
donna che il poeta incontra nel paradiso terrestre
(Pg XXVIII, 37 sgg.). Il testo fornisce i seguenti dati: è erede dell’aquila imperiale (vv. 37-38), avrà
autorità non per investitura ma direttamente da Dio
(v. 44) e vincerà il gigante e la meretrice (vv. 44-
45). Perciò gli interpreti lo identificano con Enrico
VII di Lussemburgo, Uguccione della Fagiuola, che
dopo la vittoria di Montecatini (1315) è chiamato
«messo di Dio», Cangrande della Scala, il Veltro (in
questo caso il problema è soltanto spostato). Forse il
problema è mal posto, perché si confonde profezia
con previsione.
3.1. Il Cinquecento dieci e cinque in numeri romani
si scrive DXV, che anagrammato diventa DVX,
DUX, duce, guida. Il duce sembra essere un imperatore perché è erede dell’aquila. Di qui l’immediata identificazione con Enrico VII di Lussemburgo
proposta fin dai primi commentatori, che possono
contare anche su Pd XXX, 133-138, dove Beatrice
indica a Dante il seggio che gli è riservato (di nessun altro personaggio il poeta predìce la salvezza).
A questo imperatore, che in un primo momento aveva suscitato gli entusiasmi del poeta, si perverrebbe
anche interpretando il passo secondo la tecnica
criptografica dell’Apocalisse (13, 18), che nel numero 666, scritto in ebraico, indicava in Nerone
l’Anticristo: il trionfo dell’imperatore coincideva
con l’avvento della sesta epoca di Cristo (il 1315).
In realtà Dante lascia indeterminato il personaggio,
come voleva la tecnica della profezia, perché così
creava un clima di timore e di attesa, che dava
all’eventuale personaggio il potere di realizzare la
profezia. Peraltro il poeta non poteva essere molto
preciso, altrimenti non faceva più una profezia, ma
una previsione (un’idea sconosciuta nel Medio Evo). Ma egli non aveva bisogno di una previsione,
aveva bisogno invece di un clima di attesa, in modo
che la profezia producesse la propria autorealizzazione. E in questa autorealizzazione erano coinvolti
colui che si sentiva investito dalla profezia, la cultura che in proposito si diffondeva in mezzo alla popolazione, la popolazione stessa, che nella convinzione
che la profezia si dovesse necessariamente realizzare spingeva in quella direzione, e la faceva realizzare.
3.2. Oltre a questo Dante ha una profonda conoscenza dell’animo umano e della cultura del suo
tempo e del mondo antico e sa che una cosa oscura
attira maggiormente l’attenzione di una cosa chiara
e comprensibile; e che una profezia o una minaccia
indeterminata incute timore, rispetto ed attesa in chi
ascolta, soprattutto se di bassa cultura. La Bibbia
giustamente diceva che «l’inizio della sapienza è il
timore verso Dio». D’altra parte la cultura della profezia si radicava nell’Apocalisse ed era particolarmente diffusa nel Duecento.
3.3. La profezia e l’attesa del Cinquecento dieci e
cinque è anche legata al fatto che per il poeta l’Impero era rimasto senza eredi legittimi con la morte
di Federico II di Svevia (1250). Serviva perciò un
personaggio, indicato profeticamente da tale numero, capace di restaurare l’Impero e di far ritornare la
Chiesa entro i suoi limiti. La situazione però era talmente grave (Impero vacante e di lì a poco cattività
avignonese), che occorreva l’intervento diretto di
Dio. Il poeta aveva ribadito le stesse tesi in Pg VI,
91-117, dove criticava la Chiesa che invadeva il potere politico e gli imperatori tedeschi che si occupavano della Germania e dimenticavano l’Italia.
3.4. La profezia di Beatrice si riferisce alla decadenza e alla corruzione che coinvolge la Chiesa e la
Curia romana, quando la sede papale è trasportata
ad Avignone (1305). Il riferimento è al papa Cle-
96
mente V e al sovrano francese Filippo il Bello. Dante si lamenta di ciò anche in Pd VI, 97-111, per
bocca dell’imperatore Giustiniano. Il poeta usa la
profezia (vv. 1-12) e immagini prese dall’Apocalisse (17, 8; vv. 31-45), per dare maggiore forza alle
sue parole. Inoltre stabilisce poco dopo un parallelismo tra offesa di Adamo ed Eva alla pianta del bene
e del male, che ora è rovesciata, e offesa presente
alla pianta della Chiesa. E come i progenitori hanno
pagato con 5.000 anni di limbo il loro peccato, così
pagheranno la meretrice e il gigante. La Chiesa viene definita fuia, ladra, poiché ha sottratto all’Impero
il potere temporale. Dicendo la profezia, Beatrice
usa le parole con cui Gesù Cristo annunciò agli apostoli la sua passione e resurrezione (vv. 10-13; Gv
16, 16-18).
3.5. La profezia del Cinquecento dieci e cinque
come quella del Veltro di If I, 105, s’inserisce in
quel filone delle profezie che era presente sia nella
Bibbia sia nel mondo pagano (l’oracolo di Delfi, la
Sibilla cumana ecc.) e che ha uno sviluppo straordinario nel Medio Evo con le sette millenaristiche,
che attendevano la discesa dello Spirito Santo e la
fine del mondo. D’altra parte in formato ridotto anche le parole di Farinata degli Uberti o di Brunetto
Latini sul futuro di Dante sono profezie. Tra le une e
le altre c’è però una profonda differenza: quelle sul
destino del poeta si realizzano, le altre invece sono e
continuano a rimanere profezie. Il motivo dovrebbe
essere chiaro. L’effetto di una profezia, l’impatto
che ha sulla realtà c’è e permane finché essa resta
tale, finché essa non si realizza. Essa dev’essere una
pressione costante esercitata sull’animo di chi ha la
cultura della profezia. Il timore della fine del mondo
costringe il credente a una vita più morale. Perciò è
opportuno che questo timore si mantenga e che anzi
sia incrementato.
3.6. La cultura della profezia è completamente diversa dalla cultura della previsione (o, meglio, il
contrario) che caratterizza il mondo della rivoluzione scientifica con cui si fa iniziare l’età moderna
(1543-1687). Occorre tenerlo presente. Ed occorre
tenere presente anche che non è possibile prendere
un mondo, considerarlo vero, e usarlo per valutare
l’altro mondo. Ogni mondo va compreso e capito in
sé. Il mondo medioevale è ricco di simboli. Il mondo
moderno e contemporaneo è altrettanto ricco di simboli, per quanto diversi da quelli dell’altro mondo.
D’altra parte nel mondo cosiddetto scientifico moderno pullula una bassa fauna, molto ascoltata ed apprezzata, di maghi, indovini, cartomanti, tarocchi e
imbroglioni. E si continua ad accusare di oscurantismo il Medio Evo. Dante ha messo giustamente
all’inferno questa schiera di sfruttatori della credulità altrui (If XX).
4. La profezia del Cinquecento dieci e cinque è legata a quella del Veltro di If I, 105: ambedue annunziano un inviato da Dio che ha il compito di riportare ordine nella società. E la loro azione sarà violenta: il primo ricaccerà la lupa all’inferno «con doglia»; il secondo ucciderà la prostituita e il gigante.
Il DUX s’identifica facilmente con un imperatore, il
Veltro sembrerebbe piuttosto un rinnovatore spirituale. Il Veltro e il DUX non sono quindi lo stesso personaggio: Dante insiste per tutto il poema che ci sono due soli e che ognuno deve restare nel suo ambito
e non deve invadere l’ambito dell’altro potere (Pg
XVI, 106-114). Perciò il Veltro rinnoverà la vita
della Chiesa ed eliminerà la corruzione. Il DUX riporterà in alto le sorti dell’Impero ed eliminerà i
conflitti che si annidano anche nella stessa città. La
reciproca collaborazione porterà al rinnovamento
spirituale della società.
5. A questo punto si pone un altro problema: quali
sono i rapporti tra la missione che il poeta attribuisce a se stesso (Pd XVII, 100-142) e queste altre due
figure. La risposta sembra facile: Dante non è un religioso né un politico, perciò non è né il Veltro né il
DUX, non può operare né un rinnovamento religioso
né un rinnovamento politico. Non gli spetta e non ha
i titoli per farlo. Egli è un laico e un cittadino privato, ed è il simbolo dell’individuo, della società civile o dell’umanità errante, che ha bisogno di una
guida per la salvezza terrena e di una guida per
quella ultraterrena. E come tale opera il rinnovamento. La Chiesa e l’Impero operano il rinnovamento dall’alto. Egli lo attua dal basso, con la cultura e con la poesia. E si riallaccia alla cultura e alle
attese profetiche che ormai erano diffuse nella società. Si riallaccia ai mistici e a Gioacchino da Fiore.
Anche lui riceve l’investitura direttamente da Dio.
6. L’albero è rovesciato per le ferite che ha subìto
dai progenitori ed ora dalla prostituta e dal gigante.
Per la gravità il poeta paragona la nuova situazione
a quella che agli inizi della storia dell’umanità ha
provocato la cacciata di Adamo e di Eva dal paradiso terrestre. E comunque qui il poeta non va a fondo
nella questione, e non si pone questo tortuoso problema: Dio vede fin dall’eternità che l’uomo è incapace di gestire il libero arbitrio e va ad infilarsi nei
guai ogni volta che può, ciò non ostante ha il coraggio di crearlo. Si tratta di masochismo allo stato
puro: i guai se li è andati proprio a cercare! Tutto
l’universo sarebbe stato più tranquillo senza l’uomo.
Per fortuna che allora non poteva volare e non poteva provocare altri guai come andare sulla luna! Icaro era stato soltanto un principiante di buona volontà. Affronta il problema altrove (Pd XV, 37-45).
7. Secondo la cronologia stabilita da Eusebio (265-
339ca.) e accolta da Dante, Adamo visse 930 anni e
rimase nel limbo per altri 4.302. Gesù Cristo quindi
nacque 5.200 anni dopo la creazione del mondo. I
greci non si erano mai posti il problema di quanto
fosse vecchio il mondo, poiché pensavano che Dio
fosse il mondo o che fosse coeterno con il mondo. Il
Genesi parla però di creazione, che comporta un inizio della storia nel tempo e spinge a calcolare quanto il presente sia lontano da quell’inizio. Eusebio affronta il problema e stabilisce una cronologia operando sugli anni di vita che nella Bibbia sono attribuiti ai patriarchi. Un uso certamente scorretto e forzato della Bibbia, ma ciò è una cosa secondaria. Ciò
che conta è avere intuito il problema; poi altri pensatori l’avrebbero chiarito. La pigrizia intellettuale
degli scienziati è tale che il problema viene ripreso
soltanto verso il 1770, e per cause esterne: dalle mi-
97
niere di carbone uscivano scheletri di animali che
non avevano il corrispondente tra quelli esistenti.
L’intuizione di Eusebio ha quindi resistito ed è rimasta disattesa per ben 1.470 anni. In altre parole le
sue idee sono state ritenute corrette per tutti questi
secoli. Così dai 6.000 anni di ieri la terra è giunta
ad avere i 20 miliardi di anni di oggi. Sembrerebbe
una venerabile età, ma, come fu detto, tutto è relativo.
8. Dante ha una precisa percezione del tempo reale,
oggettivo, quello scandito dall’orologio in Pg XI,
quando Oderisi da Gubbio paragona la fama terrena
ad un battito di ciglia rispetto all’eternità (Pg XI,
100-108). E anche una precisa percezione del tempo
psicologico: «Quando si ode o si vede una cosa, che
attiri fortemente su di sé l’anima, se ne va il tempo,
e l’uomo non se ne accorge, perché una facoltà è
quella che avverte il tempo, un’altra quella che raccoglie l’anima intera: questa è quasi legata [all’anima], quella ne è sciolta» (Pg IV, 8-12).
9. Beatrice insiste a lungo sull’incapacità del poeta
di capire (vv. 64-102): il suo ingegno è addormentato, è duro come pietra ed è pieno di oscurità.
L’impossibilità di capire le parole della donna dipende dal fatto che essa parla un linguaggio troppo
elevato per le capacità umane, indebolite dal peccato originale e costantemente rivolte a beni vani. La
donna perciò, quando vuole farsi capire, non si esprime per mezzo di parole (o di concetti), ma per
mezzo d’immagini (vv. 73-78). Ora Dante ascolta le
parole di Beatrice, senza capirle fino in fondo. Poi,
in un secondo momento le riorganizza in un discorso
razionale, traducendo in scrittura l’impronta impressa nella sua memoria. (vv. 79-81). La situazione mostra la differenza tra linguaggio divino e linguaggio
umano. Beatrice spiega al poeta con un esempio il
diverso livello tra le sue parole e le capacità umane
di capire: il poeta porta dentro di sé le parole che
ascolta come il pellegrino porta a casa il bastone
cinto da un ramo di palma per ricordare il viaggio e
l’intensa esperienza che ha fatto. Dante si dice disposto a riferire le parole che ha udito, anche se non
ne capisce il significato: la sua memoria sarà come
la cera su cui un sigillo ha impresso l’immagine. Ad
una analogia (quella del bastone del pellegrino) risponde con un’altra analogia (quella del sigillo che
imprime la cera).
10. Dante era stato immerso nel Letè ed aveva dimenticato le colpe commesse (Pg XXXI, 91-105).
Ora è immerso nell’Eunoè, che fa ricordare le buone
azioni compiute (Pg XXXIII, 124-135). Egli ha subìto questo duplice rito purificatorio che lo ha fatto
ritornare come i primi uomini prima del peccato originale. La duplice immersione rimanda al rito battesimale, che ai tempi di Dante era fatta per immersione e che era un’operazione pericolosa, perché,
come testimonia lo stesso poeta, poteva mandare direttamente a Dio (If XIX, 19-21). Rimanda anche al
preludio di questo rito, che si trova agli inizi del
Purgatorio, quando Catone invita Virgilio a lavare
con la rugiada il volto del poeta, coperto di caligine
infernale, e a cingergli i ianchi con un giunco, segno
di umiltà (Pg I, 94-99).
10.1. Anche Stazio deve immergersi come Dante
nell’Eunoè. Così completa la purificazione conseguita in purgatorio. I critici hanno pensato che soltanto Dante faccia l’immersione nel Letè, perché
non si è purificato nel purgatorio. Il poeta non nega
mai al lettore il diritto e la possibilità di assiomatizzare e di spiegare ogni verso del poema. O prima o
poi tale assiduità darà qualche frutto. È curioso però
il fatto che non ci sia una fila di anime in attesa,
come per Caronte sulle rive dell’Acherónte (If III) e
anime appena giunte come le anime portate dall’angelo nocchiero sulle rive del purgatorio (Pg II).
10.2. La ritualità religiosa è una costante della seconda cantica e la caratterizza rispetto alle altre due. In Pg VIII, 97-108, è ripetuto il rito della tentazione: ogni notte il serpente viene a tentare le anime, ma due angeli lo cacciano. I riti appartengono al
mondo complesso dei simboli e soltanto attraversando e manipolando il mondo dei simboli è possibile
purificarsi e accedere al paradiso. Da parte sua la
Chiesa ha ricoperto di riti le varie parti dell’anno
(Avvento, Natale, Epifania, Quaresima, Pasqua,
Pentecoste, Corpus Domini ecc.) e i momenti di
passaggio della vita del credente (battesimo, eucaristia, cresima, matrimonio, confermazione, ordine sacerdotale, estrema unzione). Gli uomini si sentono
più sicuri a contatto e protetti dai simboli.
11. Con Matelda il poeta continua le variazioni sul
motivo del nome detto (la norma), non detto (colui
che fece per viltà il gran rifiuto, l’anonimo fiorentino), che non si vuole dire ma che si dice (Guido da
Montefeltro), che non si vuole dire (lo stesso poeta
con Sapìa). Ora fa dire a Beatrice il nome di Matelda (vv. 118-119), che aveva incontrato sei canti
prima (Pg XXVIII, 37-42). La varietà e la sistematicità delle soluzioni mostrano che egli ha escogitato
ed applicato consapevolmente queste variazioni.
12. L’immersione nell’Eunoè e, poco prima, nel Letè rimandano alla cerimonia del battesimo, che purifica dal peccato originale e che apre alla vita cristiana. Al tempo di Dante il battesimo si faceva per
immersione, come il battesimo che Giovanni Battista impartì a Gesù Cristo nel fiume Giordano (Mt. 3,
13-17). Con il nuovo battesimo il poeta diventa
pronto e disposto a salire alle stelle.
13. Virgilio, la ragione pagana, è sostituito da un
personaggio dalla fede tiepida ed avaro come Stazio, che tuttavia ha finito di scontare la pena assegnata dalla giustizia divina ed è ormai pronto a salire al cielo. Ma lo spazio narrativo è ormai occupato
da Beatrice e da Matelda. Gli angeli, il carro, il
fiume fanno da rigoglioso scenario. Beatrice non
compare all’improvviso: è anticipata dalla figura enigmatica di Matelda. E non può comparire degnamente se non su un carro preceduto da una processione, che le attribuisce il trionfo che spettava ai
generali romani. Il trionfo in ambito cristiano può
spettare ora soltanto alla fede e alla teologia. Il Cristianesimo si sente in tutto erede della cultura e della ritualità romana.
13. Il poeta conclude rapidamente la permanenza
nel paradiso terrestre (vv. 136-141): il freno
dell’arte poetica gli impedisce di dilungarsi. Aveva 
98
fatto la stessa cosa concludendo l’Inferno: il viaggio
dal centro della terra alle spiagge del purgatorio dura soltanto 13 versi (If XXXIV, 127-139). Le tre
cantiche hanno quasi la stessa misura: 4.720, 4.755
e 4.758 versi rispettivamente. Ma l’uso di pochi
versi per dire molte cose è una costante dell’intero
poema.
13.1. I due canti finali sono simili e collegati anche
per il primo verso, che è il versetto iniziale di un inno e di un salmo: «Vexilia regis prodeunt inferni» e
«Deus, venerunt gentes». Si tratta dell’inno di Venanzio Fortunato, vescovo di Poitiers (sec. IV), cui
manca la parola inferni; e del Salmo 78, che lamenta la distruzione del tempio di Gerusalemme ad opera dei caldei.
La struttura del canto è semplice: 1) Beatrice lamenta la decadenza presente della Chiesa; quindi 2)
Dante, Beatrice, Matelda e Stazio riprendono il
cammino; 3) il poeta fa una domanda a Beatrice sul
presente e sul futuro della Chiesa; 4) la donna profetizza l’avvento di un Cinquecento dieci e cinque,
cioè di un DVX, mandato da Dio, che farà giustizia;
5) quindi svela il segreto dell’albero dalla chioma
capovolta, parla dell’acqua del fiume Letè che fa dimenticare le colpe commesse; poi 6) invita Matelda
a immergere il poeta nelle acque dell’Eunoè, che
fanno ricordare le buone azioni compiute; 7) ora il
poeta è pronto a salire alle stelle.
99
Riassunto di tutti i canti
Canto I: spiaggia del purgatorio; l’incontro con Catone di Utica, il guardiano del purgatorio; primo
mattino; Virgilio lava il viso e cinge i fianchi di
Dante con un giunco, simbolo di umiltà
Dante si rivolge alle muse, per poter cantare adeguatamente il purgatorio, dove le anime si purgano dei
peccati, per diventare degne di salire in cielo. L’aria
serena torna ad allietare i suoi occhi e il pianeta Venere risplende ad oriente, quando vede un vecchio
tutto solo. È Catone di Utica, che chiede se sono
fuggiti dalla prigione eterna dell’inferno. Virgilio
risponde che egli non è sotto la giurisdizione di Minosse (=è nel limbo), che Dante non ha ancora conosciuto l’ultima sera (=è vivo) e che in cielo si vuole
che percorra i tre regni dell’oltretomba, perché va
cercando la libertà dell’anima, che è così cara come
sa chi (come Catone) ha sacrificato la vita per essa.
Quindi lo prega per amore di Marzia, sua moglie,
che come lui si trova nel limbo, di lasciar loro attraversare il suo regno. Catone gli risponde che, se così
si vuole in cielo, non è necessario che lo lusinghi:
possono andare. Ma prima deve lavare il volto di
Dante e cingergli i fianchi con un giunco. Poi sparisce. Mentre l’alba vinceva l’ultima ora della notte, i
due poeti si avviano verso la spiaggia. Con la rugiada Virgilio lava il volto di Dante dal sudiciume infernale, quindi sulla spiaggia gli cinge i fianchi con
un giunco, che rinasce sùbito.
Canto II: antipurgatorio; l’angelo nocchiero; le anime giunte dalla foce del Tevere; Casella; il canto di
Casella; l’intervento di Catone; la partenza delle anime; la partenza dei due poeti
È primo mattino quando Dante e Virgilio vedono arrivare dalle foci del Tevere l’angelo nocchiero con
una nave che porta più di mille anime sulla spiaggia
del purgatorio. Le anime scendono dalla nave, quindi si meravigliano quando si accorgono che Dante è
vivo, e fanno calca intorno a lui. Una di esse cerca
di abbracciarlo, ma invano. È Casella, amico di
Dante. Il poeta gli esprime la sua contentezza nel
vederlo salvo; poi gli chiede perché è giunto soltanto ora sulla spiaggia del purgatorio. Casella risponde
che da tre mesi l’angelo nocchiero accoglie sulla sua
nave chiunque voglia salirvi. Dante allora lo prega
di cantargli una canzone d’amore, come faceva in
vita, per alleviargli l’animo dall’angoscia. Casella
intona Amor, che nella mente mi ragiona, una canzone scritta da Dante. Tutte le anime, il poeta e Virgilio sono affascinati dalla dolcezza del canto.
All’improvviso appare Catone, che rimprovera gli
spiriti e li invita ad andare senza indugio a purificarsi. Le anime riprendono subito il cammino. La partenza dei due poeti non è meno rapida.
Canto III: antipurgatorio; il rimorso di Virgilio per il
breve indugio; la sofferenza delle anime e i limiti
della ragione umana; Manfredi di Svevia e l’infinita
misericordia di Dio
I due poeti riprendono il viaggio. Dante vede soltanto la sua ombra davanti a sé, e si volta per cercare
Virgilio. Il poeta lo rassicura, e spiega: Dio permette
che le anime soffrano i tormenti, ma non vuole svelare all’uomo come ciò sia possibile. La ragione
umana non può capire tutto, altrimenti non sarebbe
stato necessario che Cristo venisse sulla terra. Poi
Virgilio chiede a una schiera di anime la strada meno ripida per salire sulla montagna. Un’anima gliela
indica, poi chiede a Dante se lo riconosce. Era biondo e bello e di gentile aspetto, ma un colpo di spada
gli aveva tagliato uno dei cigli. Dante risponde di
no. L’anima dice di essere Manfredi di Svevia e
racconta la sua storia: ferito a morte, pianse le sue
colpe e si rivolse a Colui che è infinita misericordia.
Il vescovo di Cosenza, se avesse riflettuto sull’infinita bontà di Dio, non avrebbe fatto disseppellire il
suo corpo per trasportarlo a lume spento fuori del regno di Napoli. Le scomuniche del papa e dei vescovi non possono impedire di ritornare a Dio e di ottenere il suo perdono. Chi muore scomunicato deve
rimanere però escluso dal purgatorio trenta volte il
tempo della scomunica, se tale periodo non è accorciato dalle preghiere dei vivi. Il poeta quindi può
riferire a sua figlia Costanza che egli è salvo.
Canto IV: antipurgatorio; il cammino impervio;
Dante si sente affaticato; Virgilio lo rassicura; Belacqua; la contentezza del poeta nel vedere l’amico
salvo
I due poeti procedono con le anime, quindi si staccano da esse. Dante si preoccupa perché la strada è
difficile e perché non vede la cima del monte. Poco
dopo invita la sua guida a fermarsi, perché non riesce più a proseguire. Così i due poeti si siedono.
Virgilio allora spiega dove si trovano in relazione a
Gerusalemme e ai due poli. Il poeta però è preoccupato per l’altezza della montagna. Virgilio lo rassicura: più salgono, più il cammino diventa facile.
Una voce interrompe la risposta di Virgilio. Proviene da una delle anime che stavano all’ombra dietro
la roccia. Dante si volta verso di lei, che sedeva abbracciandosi le ginocchia, e, colpito dalla sua pigrizia, la indica a Virgilio. L’anima allora alza un po’
il capo e, con ironia, invita il poeta a salire più in
fretta il monte. Dante lo riconosce: è l’amico Belacqua. Esprime la sua contentezza nel vederlo salvo.
Quindi lo rimprovera garbatamente, perché ha mantenuto la pigrizia che aveva in vita. Ma l’amico ha
la giustificazione pronta: è inutile che si affretti,
poiché l’angelo del purgatorio non lo lascerebbe entrare. Deve rimanere nell’antipurgatorio per tutto il
tempo in cui in vita ha rimandato il pentimento.
Questo tempo però può essere abbreviato dalle preghiere dei vivi. Virgilio richiama l’attenzione del
poeta: è ormai mezzogiorno, e deve riprendere il viaggio.
100
Canto V: antipurgatorio; Dante si distrae; il rimprovero di Virgilio; un gruppo di anime; tre di esse raccontano la loro storia: Jacopo del Càssero; Bonconte
da Montefeltro; Pia de’ Tolomei
Un’anima dietro di Dante vede l’ombra del poeta,
che si volta. Virgilio lo rimprovera per la distrazione. Poco dopo i due poeti incontrano un gruppo di
anime che cantano il Miserere. Anch’esse si meravigliano alla vista dell’ombra per terra. Virgilio
permette a Dante di ascoltarle, mentre continuano il
cammino. Quelle anime lo pregano di fermare un
po’ il suo passo. Esse morirono tutte di morte violenta e furono peccatrici fino all’ultimo istante. In punto di morte si sono pentite, hanno perdonato e son
morte in pace con Dio. Una di esse, Jacopo del Càssero, racconta la sua storia: a Oriago fu raggiunto
dai sicari di Azzo VIII d’Este, che lo uccisero. Prima di morire, egli vide le sue vene fare un lago di
sangue per terra. Un’altra anima, Bonconte da Montefeltro, chiede a Dante che preghi per lui, perché la
moglie e i parenti lo hanno dimenticato. Poi racconta la sua storia: con una ferita mortale alla gola arrivò dove il fiume Archiano confluisce nell’Arno.
Qui, invocando il nome di Maria, finì di vivere.
L’angelo di Dio prese la sua anima, ma il demonio,
per vendicarsi d’averla persa, scatenò un violento
temporale, che travolse il suo corpo e lo ricoperse di
detriti in fondo all’Arno. Il terzo spirito, Pia de’ Tolomei, prega Dante di ricordarla, quando sarà tornata sulla Terra e si sarà riposato. Nacque a Siena e
morì in Maremma. Il suo pensiero e il suo affetto sono ancora rivolti al marito, a cui augura di salvarsi.
Canto VI: antipurgatorio; le anime chiedono preghiere; Dante interroga Virgilio sull’efficacia delle
preghiere nell’Eneide; Sordello da Goito; l’invettiva
di Dante contro i signori d’Italia, la Chiesa, l’imperatore, lo stesso Dio, Firenze
Le altre anime fanno calca intorno a Dante e gli
chiedono preghiere. Dante promette, così si libera di
loro. Proseguendo il viaggio il poeta pone una domanda a Virgilio: sembra che nell’Eneide egli dica
che le preghiere non possano cambiare la volontà del
cielo; ma allora perché quelle anime chiedono preghiere? Virgilio risponde che nell’Eneide le preghiere non potevano cambiare i decreti del cielo
perché non erano rivolte al vero Dio. Continuando il
cammino, i due poeti sono colpiti da un’anima seduta tutta sola. Le si avvicinano, per chiedere la strada.
L’anima non risponde: chiede notizie del loro paese
e della loro vita. Quando Virgilio dice di essere di
Mantova, l’anima si alza e lo abbraccia: è Sordello
da Goito, suo conterraneo. Davanti a questa manifestazione di affetto tra i due conterranei che non si
erano mai conosciuti, Dante prorompe in una violentissima invettiva contro i prìncipi italiani, che non
riescono a convivere senza farsi guerra. Quindi se la
prende con la Chiesa, che invade l’ambito politico.
Se la prende con l’imperatore, che si preoccupa della Germania e che ha dimenticato l’Italia. Se la
prende con Dio, che sembra essersi dimenticato
dell’Italia. Infine se la prende con Firenze, il cui popolo ha sempre la parola giustizia sulle labbra, passa
il tempo a cambiare le leggi, a cacciare e a richiamare dall’esilio i suoi cittadini.
Canto VII: Virgilio risponde a Sordello; la legge del
purgatorio; la valletta dei principi negligenti; gli ospiti della valletta
Sordello chiede ai due poeti chi sono. Virgilio si
presenta e aggiunge di essere vissuto al tempo dell’imperatore Augusto. Sordello lo abbraccia nuovamente perché il poeta è una gloria degli italiani e ha
mostrato quanto può fare la lingua italiana. Virgilio
continua dicendo che non ha commesso alcuna colpa
e che si trova nel limbo tra coloro che morirono senza essere stati battezzati. Quindi gli chiede di indicargli l’entrata del purgatorio. Sordello risponde affermativamente, ma ormai è sera e la legge del purgatorio non permette di proseguire durante la notte.
E propone di fare una cosa loro gradita: lì vicino ci
sono anime appartate, le conoscerà con piacere. I tre
poeti vanno. La valletta è un luogo meraviglioso,
pieno di fiori, di profumi e di colori. Qui un gruppo
di anime canta il Salve, o Regina. Il mantovano non
li guida tra di loro: le possono riconoscere dal punto
in cui sono giunti, che offre una buona vista sulla
valletta. Quindi indica l’imperatore Rodolfo d’Asburgo che poteva sanare le piaghe dell’Italia e non
l’ha fatto; l’imperatore Ottocaro di Boemia, di gran
lunga migliore del figlio Venceslao IV, che si è abbandonato alla lussuria e all’ozio; Filippo III l’Ardito dal naso piccolo ed Enrico di Navarra dall’aspetto florido e in atteggiamento pensoso, che sono
rispettivamente il padre e il suocero di Filippo il
Bello, il disonore di Francia. Poi indica Pietro III
d’Aragona che si fregiò di ogni valore, ma i suoi figli Giacomo e Federico non hanno dato la stessa
buona prova; Enrico III d’Inghilterra, il re dalla vita
semplice, seduto in disparte, cha lascia una discendenza migliore di lui; infine il marchese Guglielmo
VII di Monferrato, le cui mire espansionistiche fanno ancora piangere il Monferrato e il Canavese.
Canto VIII: antipurgatorio; la preghiera della sera;
l’arrivo di due angeli con le spade di fuoco; la discesa nella valletta, Nino Visconti; le tre fiammelle
in cielo; l’arrivo e la fuga del serpente tentatore;
Corrado Malaspina e gli antichi valori
Sta ormai scendendo la sera, quando un’anima incomincia a cantare un salmo, seguìta da tutte le altre. Due angeli scendono dal cielo con due spade di
fuoco e si mettono all’entrata e all’uscita della valle. Sordello li invita a scendere nella piccola valle.
Un’anima fissa il poeta ed egli la riconosce: è Nino
Visconti, un amico di giovinezza, perciò esprime
tutta la sua contentezza nel vederlo salvo. L’anima
invita Dante, dopo che sarà tornato sulla terra, di dire alla figlia che preghi per lui. Sua moglie lo ha sùbito dimenticato e si è risposata. Essa mostra quanto
poco dura l’amore in una donna, se non è ravvivato
dalla presenza del marito. Sordello indica a Dante il 
101
serpente che, come ogni sera, cerca di entrare nella
valle, per tentare le anime. I due angeli scendono
rapidamente verso di esso e lo cacciano. Un’anima
intanto si avvicina a Dante e gli chiede notizie della
val di Magra: è Corrado Malaspina, nipote di Corrado il Vecchio. Dante dice che non è mai stato in
quei luoghi, ma che in tutta l’Europa si conosce per
fama la famiglia Malaspina, la quale continua a fregiarsi ancora degli antichi ideali di liberalità e di
prodezza. Corrado gli predice che entro sette anni
avrà una conferma diretta della sua opinione.
Canto IX: Dante sogna di essere sollevato da un’aquila; l’intervento di Lucia; l’angelo custode del
purgatorio; la porta del purgatorio
Dante si corica sull’erba con gli altri poeti. Sul far
del mattino, quando i sogni sono veritieri, gli pare in
sogno di vedere in cielo un’aquila con le penne dorate e pronta a calarsi. Poi gli pare che essa scenda
rapidamente su di lui, lo rapisca e lo porti fino alla
sfera del fuoco, dove sembra che ardano. Il calore è
tanto reale che si sveglia. Virgilio lo rassicura e gli
dice che ormai si trova in purgatorio. Poco prima,
mentre era addormentato, era giunta una donna, Lucia, per aiutarlo nel suo cammino e lo aveva portato
all’entrata del purgatorio ed egli l’aveva seguita.
Quando giunsero alla porta, Lucia e il suo sonno se
ne andarono via insieme. Dante vede una porta con
tre gradini, di colori diversi, che salivano fino ad essa, e un custode che sedeva silenzioso impugnando
una spada nuda che rifletteva i raggi del Sole. L’angelo chiede loro che cosa vogliono. Virgilio risponde che una donna del cielo, Lucia, aveva detto loro
di andare da quella parte. L’angelo li invita a salire.
Virgilio dice a Dante di chiedere umilmente che gli
apra la porta. Il poeta si getta devotamente ai suoi
piedi. L’angelo gli incide sette “P” di peccato sulla
fronte. Poi da sotto la veste prende due chiavi, una
d’oro, l’altra d’argento, con cui apre la porta. Spiega che la prima indica l’autorità divina, la seconda
permette di sciogliere il nodo del peccato. Le ha ricevute da Pietro, che gli disse di sbagliare ad aprirla
per troppa indulgenza piuttosto che a tenerla chiusa
per troppa severità, purché la gente si getti ai suoi
piedi e gli chieda con umiltà. Poi spinge l’uscio, avvisandoli che ritorna fuori chi si guarda indietro.
Quando girano sui cardini, gli stipiti della porta cigolano più della porta del tempio sotto la ruppe Tarpea, a cui Giulio Cesare sottrasse il denaro pubblico. Oltre la porta Dante sente cantare a più voci Ti
lodiamo, o Dio, ed ora capisce, ora non capisce le
parole.
Canto X: cornice prima; la salita alla cornice dei superbi; primo esempio di umiltà: l’annunciazione alla
Vergine; secondo esempio: Davide che danza; terzo
esempio: l’imperatore Traiano che compie un atto di
giustizia; i superbi della prima cornice
Dante sente chiudersi la porta del purgatorio alle sue
spalle. Poi i due poeti procedono e giungono alla
cornice prima. Il cammino è faticoso e il poeta si
stanca. Allora si fermano in una piana solitaria.
Dante si accorge che la parete del monte è ricoperta
di bassorilievi di una straordinaria perfezione, che
rappresentano esempi di umiltà. Il primo esempio è
l’angelo che annuncia a Maria che sarà madre di
Dio e Maria che accetta; il secondo esempio è il
giovane Davide che non si vergogna di danzare davanti all’arca dell’alleanza; il terzo esempio è
l’imperatore Traiano che fa giustizia a una vedova,
a cui era stato ucciso il figlio. Mentre il poeta guarda questi esempi di umiltà, giungono le anime dei
superbi, che hanno il capo piegato da un sasso e che
procedono lentamente. Virgilio intende chiedere loro la strada. Dante si lamenta che non vede bene.
Virgilio riconosce che anche lui inizialmente non
riusciva a capire e invita il poeta a tirare gli occhi:
sono anime che camminano sotto un sasso e che si
percuotono il petto. Alla vista di queste anime Dante
fa una riflessione sull’uomo che è un verme nato per
trasformarsi in una creatura angelica, ma che si lascia prendere dalla superbia e non attua la trasformazione. Le anime erano più o meno piegate secondo il peso del sasso che portavano. E chi dimostrava
più pazienza sembrava dire tra le lacrime: «Non ne
posso più!».
Canto XI: cornice prima, i superbi; Umberto Aldobrandeschi; Oderisi da Gubbio e la vanità della fama terrena; Provenzan Salvani e la sua azione di
umiltà
Le anime dei superbi, schiacciate dal sasso che piega loro il capo, recitano il Padre nostro. Dante pensa che, se esse pregano per noi, è giusto che anche
noi preghiamo per loro. In tal modo possiamo abbreviare la loro pena. Virgilio chiede a quelle anime
qual è la via più facile per salire il monte. Una di
esse invita i due poeti a seguirla, quindi si presenta:
è Umberto Aldobrandeschi e qui espìa l’arroganza
che ha sempre contraddistinto la sua famiglia. A
queste parole Dante china il capo. Un’altra anima lo
vede, lo riconosce e lo chiama. Il poeta a sua volta
lo riconosce: è Oderisi da Gubbio, e ricorda che in
vita egli voleva primeggiare nell’arte della miniatura. Oderisi ora è disposto ad ammettere che era più
bravo di lui Franco Bolognese, cosa che in vita non
avrebbe mai fatto. Ora riconosce che la fama terrena
è vana e di breve durata: Guido Guinizelli credeva
di primeggiare, ma Guido Cavalcanti ha oscurato la
sua fama. La gloria mondana è soltanto un soffio di
vento, che dura come un battito di ciglia rispetto
all’eternità. Davanti a lui c’è l’anima di Provenzan
Salvani. In vita fu signore di Siena, ora si bisbiglia
appena il suo nome. Dante chiede com’è entrato nel
purgatorio, se non è stato aiutato dalle preghiere dei
vivi. Oderisi risponde che Provenzan Salvani al
culmine della gloria andò nel campo (=piazza) di
Siena a chiedere l’elemosina, per riscattare l’amico
in prigione a Napoli. Quest’opera di umiltà gli aprì
la porta del purgatorio.
102
Canto XII: i due poeti lasciano i superbi; esempi di
superbia punita; le figure vive dei bassorilievi; l’angelo dell’umiltà; la salita alla cornice degli invidiosi
Virgilio invita Dante a lasciare Oderisi da Gubbio e
i superbi. Il poeta obbedisce. Quindi lo invita a
guardare per terra, dove ci sono splendidi bassorilievi, che mostrano esempi di superbia punita: Lucifero
precipitato dal cielo; il gigante Briareo ucciso da
Giove; i corpi dei giganti uccisi da Atena e da Marte nella battaglia di Flegra; Nemròd ai piedi della
torre di Babele; poi Niobe, Saul, Aracne, Roboamo;
ancora Alcmeone, Sennacherib, Ciro, Oloferne; e
infine la città di Troia, che li riassume tutti. Gli esempi formano l’acrostico della parola “VOM”,
uomo: gli uomini sono come i personaggi indicati.
Le figure apparivano vive. I due poeti continuano il
cammino. Virgilio invita Dante a guardare: davanti
a loro c’è l’angelo dell’umiltà. E a dimostrarsi riverente, così l’angelo lo fa salire. L’angelo li invita ad
avvicinarsi, poi con un colpo d’ala toglie una “P”
dalla fronte del poeta. Salendo la scala, Dante sente
alcune voci cantare Beati i poveri in spirito con
grande dolcezza. I due poeti salgono alla cornice
degli invidiosi. Dante si sente più leggero, perciò
chiede spiegazioni a Virgilio. Questi gli dice che gli
è stata cancellata la prima “P”. Quando tutte le “P”
saranno cancellate, potrà farsi guidare soltanto dalla
sua volontà. Allora Dante con una mano si tocca la
fronte per accertarsi delle parole di Virgilio. Una
“P” è scomparsa. Davanti a quell’atto il poeta latino
sorride.
Canto XIII: cornice seconda; la guida del Sole; le
voci che invitano all’amore; gli invidiosi; Dante parla agli invidiosi; Sapìa di Siena racconta la sua storia; la sorpresa di Sapìa
Dante e Virgilio salgono la scala che porta alla seconda cornice, dove sono puniti gli invidiosi. I due
poeti sentono voci che fanno cortesi inviti ad amare
il prossimo. Dante chiede spiegazioni. Virgilio risponde che con tali inviti le anime espìano l’invidia
di cui si sono macchiate in vita. Le anime sono vestite di rozzo cilicio, si sorreggono a vicenda ed
hanno gli occhi cuciti da un filo di ferro. Il poeta
chiede se tra loro c’è qualche italiano. Una di esse
risponde che lì ogni anima è cittadina soltanto del
cielo; egli intendeva dire che vivesse pellegrina in
Italia. Dante chiede all’anima chi è. L’anima è Sapìa di Siena e racconta la sua storia: quando i suoi
concittadini furono sconfitti a Colle di Val d’Elsa,
essa provò una soddisfazione superiore ad ogni altra,
tanto che sfidò lo stesso Dio. Alla fine della vita
volle fare pace con Lui, ma il suo debito non sarebbe
ancora diminuito, se Pier Pettinaio non l’avesse ricordata nelle sue preghiere. La donna poi chiede al
poeta chi è. Dante non dice il suo nome, riconosce
però che un giorno dovrà espiare il peccato dell’invidia e, soprattutto, quello di superbia. La donna si
meraviglia che sia vivo, quindi lo invita a pregare
per lei e a ricordarla ai suoi parenti, quando sarà
tornato sulla Terra.
Canto XIV: cornice seconda, gli invidiosi; Guido
del Duca e Rinieri da Calboli; le bestie che abitano
la valle dell’Arno; le stragi future di Fulcieri da
Calboli; Guido del Duca parla di sé e delle grandi
famiglie di Romagna; le voci che gridano esempi
d’invidia punita
Due anime, Guido del Duca e Rinieri da Calboli,
sentono l’avvicinarsi dei due poeti e si accorgono
che Dante è vivo. Perciò una di esse, Guido del Duca, chiede cortesemente a Dante di dire chi è, perché esse sono molto stupite. Dante risponde che in
Toscana scorre un fiume che nasce dal monte Falterona e che bagna la città in cui è nato. Non dice chi
è, perché il suo nome non è ancora abbastanza famoso. Guido risponde che si riferisce all’Arno. Rinieri
aggiunge che non ne vuole dire il nome, come si fa
per le cose orribili. Guido risponde che è giusto che
il nome della valle dell’Arno scompaia, perché tutti
fuggono la virtù o per il luogo o per abitudine. La
valle inizia con sudici porci (i pistoiesi), poi trova
botoli (gli aretini), poi devia e incontra cani che si
sono fatti lupi (i fiorentini), infine incontra volpi che
sanno evitare qualsiasi trappola (i senesi). E conclude che sarà un bene se Dante si ricorderà in futuro di
quel che ha detto. Quindi Guido dice di vedere Fulcieri da Calboli, nipote dell’anima che gli sta vicino, che diventa cacciatore di quei lupi sulle rive di
quel fiume abitato da bestie, e li terrorizza tutti.
Vende la loro carne quando sono ancora vivi, poi li
uccide come un’antica belva. Uscirà da Firenze tutto sporco di sangue e la lascerà in tale stato che neanche mille anni basteranno a farla tornare così
com’era. Sentendo questi discorsi, Dante prova il
desiderio di sapere chi sono. Guido dice chi è e riconosce di aver peccato d’invidia. Quindi presenta
il suo compagno di espiazione, Fulcieri da Calboli,
il pregio e l’onore della famiglia da Calboli, dove
poi nessuno si è fatto erede del suo valore. Poi parla
delle grandi famiglie di Romagna, che non praticano
più le virtù richieste per la conoscenza intellettuale
e per le soddisfazioni materiali, e che per fortuna
sono rimaste senza eredi. Quindi invita Dante a riprendere il suo cammino, perché ora prova più diletto a piangere che a parlare, tanto quei discorsi lo
fanno soffrire! I due poeti stanno lasciando le due
anime quando sentono una voce gridare «Chiunque
m’incontrerà, mi ucciderà!» e subito dopo ne sentono un’altra gridare «Io sono la bella Aglauro e fui
trasformata in sasso!». Dante si stringe a Virgilio,
che commenta: gli uomini dovrebbero frenare l’invidia e pensare al cielo e alla salvezza dell’anima.
Invece cadono sempre nella rete tesa dal demonio e
cedono alle lusinghe dei beni terreni.
Canto XV: cornice seconda, gli invidiosi; l’angelo
della misericordia; cornice terza; il problema del
possesso dei beni; esempi di mansuetudine; Maria
ritrova Gesù nel tempio; Pisistrato respinge la richiesta della moglie; santo Stefano perdona i suoi
uccisori; Virgilio spiega la funzione delle visioni. 
103
Ormai è il vespro e i raggi del Sole colpiscono gli
occhi del poeta, che è costretto ad abbassarli. Ma
una luce più forte lo abbaglia. Allora si ripara gli
occhi e chiede spiegazione a Virgilio, che risponde
che la luce è quella dell’angelo che li inviterò a salire. Poco dopo l’angelo li invita a salire la scala, che
è meno ripida delle altre. I due poeti entrano nella
nuova cornice e sentono cantare Beati i misericordiosi e Godi tu che vinci. Per avvantaggiarsi, Dante
chiede a Virgilio che cosa intendeva dire Guido del
Duca, lo spirito di Romagna, quando ha parlato di
“esclusione” e di “compagni”. Virgilio spiega: l’invidia spinge a desiderare i beni terreni, la cui divisione fa diminuire la parte che spetta a ciascuno, via
via che cresce il numero dei compagni. Se i desideri
degli uomini si rivolgessero verso l’alto, verso il cielo, allora quanto più numerosi sono coloro che dicono “nostro”, tanto maggiore è il bene che ciascuno
possiede, e più carità arde in quel luogo. Dante non
è completamente soddisfatto della spiegazione e allora Virgilio precisa: Dio è come uno specchio,
quanto più lo si ama, tanto più l’amore di chi lo ama
è riflesso sugli altri che amano Dio. E conclude che,
se la sua spiegazione non lo soddisfa, potrà chiedere
a Beatrice. Dante sta per rispondere, ma sono giunti
nella nuova cornice, dove gli pare di essere rapito
all’improvviso in una visione estatica che mostra alcuni esempi di mansuetudine. Vede Maria nel tempio di Gerusalemme che dimostra la sua preoccupazione e quella di Giuseppe al figlio, poiché non sapevano dov’era. Poi vede Pisistrato che rifiuta la richiesta della moglie di punire chi aveva abbracciato
in pubblico la loro figlia. Infine vede genti che lapidano il diacono Stefano che perdona i suoi persecutori. Poi il poeta esce dalle visioni. Virgilio nota
che aveva camminato per un lungo pezzo di strada
con gli occhi chiusi come un ubriaco. Il poeta gli
vuole riferire le visioni, ma la sua guida lo interrompe: legge i suoi pensieri. Quindi spiega le visioni:
hanno lo scopo di aprire il suo cuore alla mansuetudine e alle acque della pace, che sono versate dalla
fonte eterna, che è l’amore di Dio. I due poeti continuano il cammino, mentre il Sole sta tramontando.
Ma un fumo, nero come la notte, sta avanzando verso di loro e non lo possono evitare.
Canto XVI: cornice terza, gli iracondi; Marco Lombardo; la vera radice dei mali umani; Roma e le due
guide; la decadenza morale della Lombardia; il
buon Gherardo, padre di Gaia
Dante è avvolto da un fumo densissimo, che gli impedisce di vedere. Virgilio gli offre la sua spalla
come a un cieco. Sente delle voci che implorano la
misericordia di Dio e chiede chi sono. Virgilio dice
che sono le anime degli iracondi. Una di esse si accorge che il poeta è vivo e Virgilio lo invita a rispondere e a chiedere la strada. Il poeta invita l’anima ad accompagnarlo, così potrà ascoltare qualcosa di meraviglioso. L’anima accetta. Dante dice che
per grazia divina è giunto fin lì attraverso l’inferno e
che sta andando in paradiso. Quindi chiede all’anima chi è. Essa si presenta: è Marco Lombardo.
Seppe le cose del mondo e amò quel valore che oggi
nessuno si sforza di ottenere. E invita il poeta a pregare per lui. Dante promette, poi riconosce che il
mondo è corrotto e privo di ogni virtù, perciò chiede
quali sono le cause, che qualcuno ripone nell’influsso degli astri e qualcun altro nella volontà degli uomini. Marco risponde che gli uomini pongono la
causa negli influssi celesti, ma, se ciò fosse vero,
non ci sarebbe il libero arbitrio e non sarebbe giusto
avere la beatitudine per il bene e la dannazione per
il male. E spiega: il cielo influenza le azioni umane,
ma non tutte; e, anche se le condizionasse tutte, gli
uomini hanno il lume della ragione, per distinguere
il bene e il male. E insomma, hanno una volontà che
è libera di scegliere e che non è soggetta agli influssi degli astri. Quindi paragona l’anima ingenua a
una fanciulla che si abbandona al sapore dei beni
terreni, che sono limitati, e che perciò ha bisogno di
un freno che guidi le sue inclinazioni. Per questo
motivo fu necessario porre la legge e avere un re,
che la applicasse e la facesse rispettare. Le leggi ci
sono, ma nessuno le fa rispettare. E il papa si preoccupa dei beni materiali e non di mettere in pratica le
Sacre Scritture. La causa che ha reso malvagio il
mondo è la cattiva condotta dei pontefici, non la natura umana corrotta dall’influsso degli astri! Un
tempo Roma, che ha civilizzato il mondo, aveva due
autorità, quella civile e quella religiosa. Ora però
quella religiosa ha inglobato quella civile e la loro
unione può dare soltanto cattivi risultati, perché, se
congiunte nelle stesse mani, l’una non rispetta
l’altra. In Lombardia c’erano valore militare e cortesia, prima che Federico II di Svevia avesse contrasti
con la Chiesa. Ora può passarvi tranquillamente la
gente disonesta, perché sono rimasti soltanto tre
vecchi della generazione passata che possano rimproverare quella di oggi. Sono Corrado da Palazzo,
Gherardo da Camino e Guido da Castello, più conosciuto come il lombardo leale. Dante chiede maggiori notizie su Gherardo. Marco si meraviglia che
sappia nulla su di lui. Egli non lo conosce con un altro nome, lo può indicare con il nome della figlia: è
il padre di Gaia. Poi si accomiata, perché non li può
accompagnare oltre.
Canto XVII: cornice terza, gli iracondi; tre esempi
d’ira punita; cornice quarta, gli accidiosi; l’angelo
della pace; Virgilio spiega l’ordinamento del purgatorio in base alla teoria dell’amore
Dante vede nella sua immaginazione tre esempi
d’ira punita: Procne, che si vendica del marito uccidendo il figlio e facendoglielo mangiare; il ministro
Aman, crocifisso sulla stessa croce su cui voleva punire il buon Mardocheo, che non lo voleva adorare;
Lavinia che si lamenta per la madre che si è suicidata, temendo di perdere lei. Poi incontrano l’angelo
della pace, che indica la strada e toglie una “P” dalla fronte del poeta. Essi però non possono proseguire, perché il Sole è tramontato. Allora Virgilio coglie l’occasione per spiegare l’ordinamento del purgatorio in base alla teoria dell’amore: l’amore è istintivo (o naturale) o per libera scelta. Il primo è 
104
sempre esente dall’errore; il secondo invece può errare perché si rivolge a un oggetto cattivo con superbia, invidia e ira oppure perché si rivolge a un oggetto buono ma in modo troppo intenso (lussuria, gola, avarizia) o troppo debole (accidia). L’amore naturale non è mai peccaminoso; l’amore fatto per libera scelta invece può portare ad azioni che meritano di essere premiate e ad azioni che meritano di essere punite. Poiché non si possono pensare divise da
Dio, Essere Primo e bene supremo, le creature non
possono odiare il loro Creatore. Possono soltanto
amare il male del prossimo. Lo fanno in tre modi diversi: con la superbia, quando l’uomo vuole umiliare
il prossimo e innalzarsi abbassandolo; con l’invidia,
quando teme di essere superato dal prossimo; con
l’ira, quando vuole vendicarsi per una presunta offesa ricevuta. L’amore si volge poi al bene ma in modo troppo intenso o troppo debole. Nel secondo caso,
più leggero, il peccato è di accidia. Nel primo caso,
più grave, l’amore verso Dio, bene supremo, è sostituito con l’amore verso le creature e verso i beni terreni, che non danno né possono dare la felicità (avarizia, gola, lussuria).
Canto XVIII: cornice quarta, gli accidiosi; Virgilio
spiega la teoria dell’amore; amore e libero arbitrio;
l’arrivo di corsa degli accidiosi; l’abate di san Zeno;
esempi di accidia punita
Virgilio ha finito di esporre la teoria dell’amore.
Dante vorrebbe fare altre domande, ma ha paura di
importunarlo. Virgilio lo incoraggia e il poeta lo
prega di spiegargli che cosa sia l’amore, a cui riconduce ogni azione buona e cattiva. E il poeta spiega:
l’animo umano è naturalmente predisposto ad amare
e si rivolge a tutto ciò che piace. Questo è l’amore
naturale. Ma esso è anche naturalmente predisposto
verso l’alto, verso la sfera del fuoco, e prova un desiderio che non si acquieta, finché non è soddisfatto.
Le due predisposizioni sono buone, ma non tutti gli
oggetti verso cui l’animo si dirige sono buoni. Dante
obietta che, se l’amore è suscitato da oggetti fuori di
noi verso i quali l’anima è inclinata, allora l’uomo
non ha merito né demerito, se si rivolge al bene o al
male. Virgilio gli risponde fino al punto in cui si può
spingere la ragione umana, poi deve chiedere a Beatrice. E aggiunge che la predisposizione innata non
merita né lode né biasimo. Ma oltre ad essa l’uomo
ha anche la ragione, cioè la facoltà che consiglia
quale scelta fare e che deve valutare l’assenso che
dà. Questa facoltà giustifica il giudizio sui meriti o
demeriti, secondo che essa scelga e accolga oggetti
buoni o cattivi. Essa è il libero arbitrio, che rende
l’uomo responsabile delle sue scelte. Intanto la Luna
si alza e Dante è sorpreso da una schiera d’anime
che vengono di corsa. Sono gli accidiosi, che gridano esempi di sollecitudine. A nome di Dante Virgilio chiede loro la via per salire alla cornice quinta.
Una di esse lo invita a seguirle. Poi si presenta: fu
abate di san Zeno a Verona al tempo dell’imperatore
Federico I Barbarossa. Ora qualcuno ha offeso il
monastero, perché al posto del legittimo pastore ha
messo suo figlio, deforme nel corpo e nell’animo.
Virgilio invita il poeta a voltarsi, per vedere due anime che rimproverano la loro accidia con esempi di
sollecitudine. Poi le anime si allontanano. Dante è
preso da mille pensieri, chiude gli occhi e tramuta i
dubbi in sogno.
Canto XIX: la scala che porta alla cornice quinta; il
sogno della femmina balbuziente; l’angelo della sollecitudine; l’interpretazione del sogno; cornice quinta; Papa Adriano V racconta la sua vita; Dante si inginocchia in segno di rispetto
A Dante appare in sogno una femmina balbuziente
con gli occhi guerci e le gambe storte. Egli la fissa
intensamente ed essa si trasforma in una donna bella
e con una voce dolcissima. Dice di essere la sirena
che incanta i marinai e che ha incantato anche Ulisse. Chi la ascolta raramente la abbandona. All’improvviso dal cielo scende una donna (=Lucia), che
la afferra, le scopre il petto squarciando le sue vesti
e ne mostra il ventre. Dante è svegliato dal fetore
che ne esce. Virgilio lo sta scuotendo: devono trovare l’apertura che porta alla quinta cornice. Il poeta si
alza e sente una voce che li invita ad avvicinarsi. I
due poeti si avvicinano e l’angelo della sollecitudine cancella una “P” dalla sua fronte. Poi Dante
chiede spiegazione del sogno. Virgilio dice che ha
visto l’antica strega, che rappresenta soltanto i vizi,
ed ha visto come l’uomo si libera di lei. Poi salgono
alla quinta cornice. Qui vede gente che piange distesa a terra. Virgilio chiede loro la strada. Un’anima
risponde. Il poeta si avvicina e le chiede chi fu.
L’anima dice di essere stata papa Adriano V e provò
come pesa il manto papale per chi lo vuol tenere pulito dal fango. La sua conversione fu tardiva e soltanto quando divenne pastore di Roma scoprì quanto
erano falsi i beni mondani. Fino a quel momento era
stato dominato dall’avarizia, che ora sta espiando.
Dante si inginocchia in segno di rispetto vicino a lui.
Ma il papa lo invita a rimettersi in piedi, perché davanti a Dio egli è un servo come il poeta. Poi lo prega di riprendere la strada, perché la sua presenza
impedisce il suo pianto. Nel mondo ha una nipote di
nome Alagia, che ha una buona indole, se la famiglia non la corrompe. E soltanto lei prega per lui.
Canto XX: Cornice quinta, avari e prodighi; Dante
condanna l’avarizia universale; esempi di povertà e
di liberalità; Ugo Capeto parla della casa reale di
Francia; esempi di avarizia punita; il terremoto che
scuote la montagna e il canto del Gloria
Dante lascia Adriano IV, che vuol continuare l’espiazione del suo peccato. Quindi maledice l’antica
lupa, cioè l’avarizia, che aggredisce e s’impossessa
delle anime e chiede al cielo quando verrà il Veltro
a ricacciarla nell’inferno. Poi il poeta sente gridare
esempi di povertà e di liberalità e si ferma a parlare
con una delle anime. È Ugo Capeto e fu il capostipite di quella mala pianta dei Capetingi, che ricopre
con la sua ombra malefica tutte le terre cristiane,
tanto che raramente da essa si colgono buoni frutti.
Si trovò nelle mani il controllo del regno di Francia 
105
e riuscì a far incoronare suo figlio Roberto con larghissimi consensi. Ma la sua discendenza si abbandonò ad azioni vergognose. Carlo I d’Angiò venne
in Italia, fece giustiziare Corradino di Svevia e poi
fece avvelenare Tommaso d’Aquino. Un altro Carlo
scenderà in Italia e si comporterà nello stesso modo
vergognoso. Un terzo Carlo, fatto prigioniero, venderà sua figlia. Quindi Ugo se la prende con l’avarizia, che ha asservito la sua discendenza. Infine
preannuncia un’altra infamia: Filippo il Bello scenderà in Italia, e ad Anagni catturerà e offenderà il
vicario di Cristo, papa Bonifacio VIII. Poi il sovrano
precisa che di notte le anime gridano esempi contrari di avarizia punita. I due poeti si sono allontanati
da Ugo Capeto, quando Dante sente tremare il monte, come se stesse franando, e si spaventa. Virgilio lo
rassicura. Le anime si mettono a cantare Gloria a
Dio nel più alto dei cieli. I due poeti riprendono il
cammino e le anime a gridare gli esempi consueti.
Dante non sa spiegarsi il terremoto e il successivo
canto, perciò se ne va timoroso di chiedere e immerso nei suoi pensieri.
Canto XXI: cornice quinta, avari e prodighi; un’anima si avvicina ai due poeti; la montagna trema
quando un’anima è purificata; Stazio si rivela; Dante presenta Virgilio a Stazio
Dante è punto dal desiderio di sapere che cos’era
successo, mentre percorre la via ingombra di anime
distese a terra e dà loro un’occhiata di compassione.
All’improvviso alle loro spalle un’anima, di cui non
si erano accorti, augura loro che Dio conceda loro la
pace. I due poeti si voltano. L’anima è sorpresa che
Dante sia vivo. Virgilio spiega che lo sta guidando
per il purgatorio, poi, leggendo il desiderio del poeta, chiede chi è e perché la montagna ha tremato.
L’anima spiega: il monte trema quando un’anima si
sente purificata e si leva in piedi, se è distesa, o si
muove per salire più in alto. E al terremoto segue il
grido del Gloria. L’anima aggiunge che è rimasta
distesa a terra per 500 anni e più e che soltanto ora
ha sentito libera la sua volontà di salire a una migliore dimora. Virgilio chiede chi è e l’anima dice
di essere Lucio Papinio Stazio, visse al tempo di Tito, fu poeta e divenne tanto famoso da essere chiamato a Roma. Allora non si era ancora convertito.
Scrisse la Tebaide e iniziò l’Achilleide, che per la
morte lasciò incompiuta. Il suo ardore poetico nacque dallo studio dell’Eneide, di cui si nutrì. Per poter incontrare Virgilio, sarebbe disposto a ritardare
di un anno la salita al cielo. Virgilio sorride e con un
cenno invita Dante a tacere. Ma Stazio se ne accorge e chiede spiegazioni. Con il permesso del poeta,
Dante dice a Stazio che Virgilio è l’ombra al suo
fianco. Stazio allora vuole abbracciare i piedi al poeta, che gli dice di non farlo: è un’ombra e vede
un’ombra. E Stazio si rialza.
Canto XXII: dalla cornice quinta alla cornice sesta; i
golosi; la poesia di Virgilio ha portato Stazio a convertirsi; Virgilio lo informa che i poeti antichi sono
nel limbo; la salita riprende; l’albero con le fronde e
i rami rovesciati; esempi di temperanza
L’angelo della cornice sesta cancella un’altra “P”
sulla fronte di Dante. I tre poeti proseguono il cammino. Virgilio dice che Giovenale portò nel limbo
notizie di Stazio e del suo amore per l’Eneide. Ed
ora da amico gli chiede come poté essere stato preda
dell’avarizia. Stazio precisa: non fu avaro, commise
invece il peccato opposto di prodigalità. E raddrizzò
la sua vita leggendo quel passo virgiliano che condanna la fame dell’oro, perché non regola gli appetiti dei mortali. Così si pentì del suo vizio, che poi ha
espiato in purgatorio. Virgilio allora gli chiede
quando si fece cristiano. Stazio risponde che Virgilio prima con l’Eneide lo ha portato alla poesia e
poi, cantando l’età dell’oro e la nascita di una nuova
progenie, lo ha portato alla conversione. Le sue parole si accordavano con quelle degli apostoli, perciò
egli iniziò a frequentarli. Aiutò i cristiani durante la
persecuzione di Diocleziano e si fece battezzare, ma
per paura mantenne segreta la sua conversione. La
sua fede tiepida gli ha fatto percorrere la cornice per
più di 400 anni. Quindi chiede notizie dei poeti suoi
contemporanei. Virgilio risponde che sono nel limbo, insieme con molti altri poeti greci e i personaggi
da loro cantati. I due poeti continuano il cammino e
Dante resta dietro di loro e ascolta i loro discorsi,
che si interrompono quando in mezzo alla strada
trovano un albero carico di frutti dal profumo buono
e soave. Ha le radici in alto e la cima in basso e dalla roccia un’acqua limpida cade sulle foglie più alte.
I due poeti si avvicinano e dalle fronde una voce
grida esempi di temperanza.
Canto XXIII: cornice sesta, i golosi; Forese Donati;
la pena dei golosi; la dolce Nella e le sfacciate donne fiorentine; Dante parla del suo traviamento e
dell’aiuto di Virgilio
Dante fissa gli occhi tra le fronde dell’albero, per
scoprire chi è la voce, ma Virgilio gli dice di accelerare il passo. Il poeta sente piangere e cantare il
salmo O Signore, apri le mie labbra e chiede spiegazioni. Virgilio pensa che siano ombre che vanno
sciogliendo il loro debito con Dio. I tre poeti sono
superati da una turba di anime silenziosa e devota,
che li guarda stupiti. Sono magre ed hanno il volto
incavato. Una di esse guarda Dante sorpresa e contenta. Il poeta riconosce l’amico Forese Donati, che
chiede di lui e delle due anime che lo accompagnano. Dante risponde che pianse di dolore quando morì
e che lo piange ancora di dolore vedendolo ridotto
in tale stato. E chiede che cosa li renda così. Forese
spiega che tutta quelle anime, che cantano e piangono per aver assecondato la gola oltre misura, qui ritornano pure soffrendo la fame e la sete. Dante allora chiede come sia potuto salire in quella cornice a
cinque anni dalla morte. L’amico spiega che il merito è di sua moglie, la buona Nella, che con il suo 
106
pianto continuo e le sue preghiere accelerò l’espiazione delle sue colpe. Le altre donne di Firenze
sono invece selvagge più delle donne di Barbagia.
Preannuncia un tempo futuro non molto lontano, nel
quale dal pulpito sarà vietato alle donne fiorentine
di andar per strada, mostrando i seni e il petto scoperti. Quindi invita l’amico a rispondere alla sua
domanda iniziale. Anche le altre anime sono stupite
vedendo l’ombra di Dante proiettata per terra. E
Dante spiega: l’anima che lo accompagna è Virgilio,
che lo ha tratto dalla vita traviata che conduceva
con l’amico Forese e lo porta fino in cima al purgatorio, dove lo aspetta Beatrice. L’altra ombra è il
poeta Stazio, per il quale poco prima la montagna
del purgatorio scosse tutte le sue pendici, perché ha
finito di scontare la pena e sale in cielo.
Canto XXIV: cornice sesta, i golosi; Stazio; Forese
Donati; Bonagiunta Orbicciani; la definizione di
Dolce stil novo; l’albero misterioso; l’angelo della
temperanza
Dante continua a parlare con Forese Donati, che gli
indica l’anima di Bonagiunta da Lucca, papa Martino IV e molte altre anime, che hanno commesso il
peccato di gola. Bonagiunta è desideroso più di altri
di parlare con il poeta: gli chiede se è lui l’autore
della canzone Donne, ch’avete intelletto d’amore.
Dante lo conferma. Poi dà una definizione di Dolce
stil novo: egli scrive versi quando l’amore lo ispira e
li scrive nel modo in cui l’amore glieli detta dentro
il suo animo. Bonagiunta ora riconosce di non aver
capito questo punto, che ha tenuto Giacomo da Lentini, Guittone d’Arezzo e lui lontano dalla nuova
corrente poetica. Poi con la sua schiera di anime se
ne va. Forese riprende il discorso con Dante: gli preannuncia che già vede il fratello Corso finire tra i
dannati, legato alla coda di un cavallo, che lo trascina nella valle infernale. Poi l’anima si allontana a
passi rapidi. Il poeta resta con Virgilio e con Stazio.
Continuando il cammino, vede un albero, da cui una
voce gli dice di tenersi discosto. Davanti ad esso le
anime gridano esempi d’intemperanza punita. I tre
poeti procedono oltre, in silenzio. All’improvviso
una voce li scuote dai loro pensieri. È l’angelo della
temperanza, custode della cornice. Ha un aspetto
abbagliante che acceca il poeta. Gli indica il passaggio alla nuova cornice e invita alla moderazione
e alla temperanza.
Canto XXV: cornice settima, lussuriosi e sodomiti;
Dante chiede come le anime possano dimagrire;
Virgilio prega Stazio di rispondere; Stazio risponde
con la teoria del corpo umbratile; le anime dei lussuriosi e dei sodomiti sono immerse nel fuoco
Dante pone a Virgilio una domanda: in che modo le
anime degli spiriti possano dimagrire, se non hanno
bisogno di nutrirsi. Virgilio invita Stazio a rispondere. Stazio dà la risposta partendo da lontano. Prima
espone la teoria del sangue maschile che feconda
quello femminile e che dà origine all’anima vegetativa e sensitiva, la quale poi riceve da Dio l’anima
razionale. Poi espone una teoria simile che riguarda
l’anima: sùbito dopo la morte essa si separa dal corpo e cade sulle rive dell’Acherónte, se è condannata
all’inferno, o del Tevere, se è condannata al purgatorio. Qui assimila l’aria circostante e le imprime
l’immagine che aveva in vita. Così si rende visibile.
Questo corpo aereo, perché fatto d’aria, è chiamato
ombra o corpo umbratile Ed è questo corpo umbratile che dimagrisce. I tre poeti continuano il viaggio
per un sentiero sul ciglio della cornice, perché la parete della montagna sprigiona fiamme. Preoccupandosi di non cadere, il poeta guarda le anime immerse nel fuoco, che cantano esempi di castità.
Canto XXVI: cornice settima, lussuriosi e sodomiti;
Guido Guinizelli, il padre del Dolce stil novo; Arnaut Daniel, poeta provenzale
Una schiera d’anime (=i lussuriosi) si accorge che
Dante è ancora vivo, poiché proietta sul terreno
l’ombra del corpo. Una di esse, senza uscire dalle
fiamme, chiede per tutte le altre che egli dica se è
ancora vivo. Il poeta però è distratto da un’altra
schiera (=i sodomiti), che s’incontra con la prima.
Le due schiere si fanno reciprocamente festa baciandosi sulla bocca, quindi si allontanano. La prima
grida «Sodoma e Gomorra!», la seconda grida «Pàsifae entra nella vacca!». Poi risponde che egli non è
ancora morto e che in cielo una donna (=la Vergine
Maria) gli acquista la grazia per attraversare il purgatorio con il corpo. Quindi chiede chi sono quelle
anime. L’anima risponde che le schiere sono quella
dei sodomiti e quella dei lussuriosi; poi si presenta:
è Guido Guinizelli. A questo punto Dante esprime la
sua profonda ammirazione verso l’iniziatore del
Dolce stil novo, che chiama con riverenza padre. Il
poeta bolognese si meraviglia per le parole di stima
che ascolta. Dante risponde che i suoi versi saranno
graditi finché si leggerà la poesia in volgare. Guinizelli allora indica un’anima davanti a lui. È Arnaut
Danièl, di cui contro l’opinione comune ribadisce la
superiorità su Giraut de Bornelh; e critica coloro che
ritengono Guittone d’Arezzo un grande poeta. Poi
chiede preghiere e scompare tra le fiamme. Dante si
accosta a Daniel. L’anima si presenta usando la sua
lingua materna, il provenzale, chiede preghiere e poi
scompare in mezzo al fuoco purificatore.
Canto XXVII: cornice settima, lussuriosi e sodomiti;
l’angelo della castità; Dante esita ad attraversare il
fuoco; il riposo notturno sulla scala; Dante sogna
una donna giovane e bella; la salita al paradiso terrestre; Virgilio si accomiata da Dante
Sta scendendo la sera, quando compare l’angelo della castità che canta la beatitudine Beati i puri di
cuore. Li avverte che non possono procedere, se
prima non sono purificati dal fuoco. A questue parole Dante si spaventa. Ma Virgilio lo rassicura e lo
invita ad entrare nel fuoco. Il poeta non si muove e
allora Virgilio gli ricorda che fra lui e Beatrice c’è
soltanto quel muro di fiamme. Dante è ancora incerto, Virgilio lo richiama con più forza e poi entra nel-
107
le fiamme. Dante lo segue, Stazio è alle sue spalle.
Si sarebbe gettato nel vetro bollente, per rinfrescarsi,
tanto il calore era smisurato. Li guida una voce che
proviene dall’altra parte delle fiamme. Oltre le
fiamme da una luce che abbaglia risuona il salmo
Venite, o benedetti del Padre mio. L’angelo della
castità li invita ad affrettare il cammino, finché c’è
luce. I tre poeti salgono la scala e si fermano quando
fa buio. Si coricano su un gradino, perché la legge
del monte impedisce di salire. Sul far dell’alba Dante sogna una donna, giovane e bella, che va per una
distesa erbosa a cogliere fiori. Dice di essere Lia
(=la vita attiva) e di raccogliere fiori per farsi una
ghirlanda. Invece sua sorella Rachele (=la vita contemplativa) non si allontana mai dallo specchio in
cui si ammira. Dante si sveglia e si alza. Virgilio gli
dice che il suo desiderio di salire in cima al purgatorio sarà soddisfatto lo stesso giorno. I tre poeti salgono la scala e, quando giungono al gradino più alto, Virgilio si accommiata: Dante ha visto le pene
temporanee del purgatorio e quelle eterne dell’inferno, egli lo ha condotto fino alla cima del purgatorio con la ragione e con l’arte di applicare gli insegnamenti della ragione. Ormai può prendere come
guida la sua inclinazione naturale, perché ha superato tutte le difficoltà. Può andare nel paradiso terrestre in mezzo alle erbe, ai fiori e agli arboscelli davanti a loro, mentre arriva Beatrice, che piangendo
lo fece andare nella selva in cui si era smarrito. Non
deve aspettare più i suoi consigli né contare più sul
suo aiuto. Ormai la sua volontà è libera dalle passioni ed è guarita dai suoi mali. E lo incorona signore e
guida di se stesso.
Canto XXVIII: paradiso terrestre, la foresta spessa e
viva; la comparsa della donna senza nome (=Matelda); la domanda di Dante sulle cause della brezza
che spira; la risposta della donna senza nome
Dante desidera esplorare il paradiso terrestre. Una
dolce brezza lo colpisce alla fronte. Le cime degli
alberi piegano verso la parte in cui il purgatorio getta l’ombra del mattino. Egli continua ad inoltrarsi.
Ad un certo punto un fiumicello straordinariamente
limpido gli impedisce di proseguire, così si ferma.
Guarda oltre il fiumicello e vede una donna tutta sola, che raccoglie fiori cantando. Dal viso si accorge
che è innamorata. La prega di avvicinarsi. La donna
si avvicina, alza gli occhi e gli sorride: Venere innamorata non aveva gli occhi più splendenti dei
suoi. Poi lo invita ad esprimere i suoi dubbi. Il poeta
le chiede come mai nel paradiso terrestre c’è quella
brezza. La donna risponde che la brezza è provocata
dalla montagna del purgatorio, che ostacola il movimento dell’atmosfera terrestre insieme con il cielo
della Luna. E aggiunge che grazie al movimento
dell’atmosfera i semi delle piante di quel luogo sono
dispersi su tutta la Terra e crescono secondo il terreno che trovano e sotto l’influsso dei cieli. Il fiumicello, che il poeta ha davanti, proviene da una fontana inesauribile, che la volontà di Dio divide in due
corsi: il Lete, la cui acqua fa dimenticare la colpa
dei peccati; e l’Eunoe, la cui acqua fa ricordare le
buone azioni compiute. In questo luogo, dove è sempre primavera, vissero innocenti i primi uomini.
Dante è affascinato. Si volta per guardare Virgilio e
Stazio, poi ritorna a guardare la donna.
Canto XXIX: paradiso terrestre; lungo il fiume Lete;
Dante chiede aiuto alle muse; la donna senza nome
(=Matelda); la processione: i sette candelabri; le sette strisce luminose e i 24 anziani; i quattro animali;
il carro trionfale del grifone; le sette donne e gli ultimi sette personaggi
La donna segue il corso del fiume Lete e canta ol
salmo Beati coloro a cui i peccati sono stati perdonati. Dante la affianca di qua dal corso d’acqua.
Dopo cento passi il fiume svolta verso levante. Non
fanno molta strada nella nuova direzione, quando la
donna lo invita a guardare e ad ascoltare. Un bagliore improvviso attraversa la foresta da tutte le parti,
seguito da una dolce melodia. Mentre il poeta se ne
va, tutto assorto, l’aria sotto i rami verdi si fa rossa
come un fuoco acceso e quel dolce suono indistinto
si trasforma in un canto corale. A questo punto Dante chiede aiuto alle muse, per cantare cose difficili
anche soltanto a pensarle. Intravede e poi vede sempre più chiaramente una processione. Riconosce sette candelabri (=le quattro virtù cardinali e le tre teologali), che hanno una fiamma molto più luminosa
della Luna piena a mezzanotte. Si rivolge a Virgilio,
ma anche lui è stupito. La donna lo sgrida e lo invita
a guardare ciò che viene dietro di loro. Dante vede i
candelabri lasciare sette strisce distinte alle loro
spalle. Poi vengono 24 anziani (=i libri dell’Antico
Testamento), a due a due, coronati di gigli. Tutti
cantano Che tu sia benedetta, o Maria, tra le figlie
di Adamo. Poi vengono quattro animali (=i quattro
evangelisti), coronati da una fronda verde. Ognuno
ha sei ali e le ali sono piene d’occhi. Lo spazio fra i
quattro animali è occupato da un carro trionfale (=la
Chiesa), che ha due ruote ed è legato al collo di un
grifone (=il Messia) che lo traina. Tre donne (=le
virtù teologali) vengono danzando in cerchio accanto alla ruota destra. Quattro donne (=le virtù cardinali), vestite di rosso porpora, danzano accanto alla
ruota sinistra. Dietro questi personaggi il poeta vede
due vecchi vestiti in modo diverso (=gli Atti degli
apostoli e le Epistole di san Paolo), ma con lo stesso atteggiamento dignitoso e solenne. Il primo sembra un seguace di Ippocrate, l’altro invece impugna
una spada lucida e tagliente. Poi vede quattro personaggi di umile aspetto (=le quattro epistole minori di
Giacomo, Pietro, Giovanni e Giuda) e, dietro a tutti,
un vecchio solitario (=Giovanni, l’autore dell’Apocalisse), che procede con gli occhi chiusi e mostra
una faccia intelligente. Questi ultimi sette sono vestiti di bianco come i primi 24 anziani, ma intorno al
capo non hanno una corona di gigli, bensì di rose e
di altri fiori rossi. Quando il carro è di fronte al poeta, si ode un tuono e tutta la processione si ferma.
Canto XXX: paradiso terrestre; la donna senza nome
(=Matelda); la processione si ferma e canta; Beatrice compare sul carro e Dante sente la potenza 
108
dell’antico amore; Virgilio scompare; Beatrice rimprovera Dante; gli angeli intercedono per il poeta;
Beatrice continua i rimproveri; Dante versa lacrime
di pentimento sincero
La processione si ferma, si rivolge verso il carro e si
mette a cantare. Dal carro cento angeli rispondono.
Sul carro in una nuvola di fiori appare Beatrice vestita di rosso e di verde. Dante sente la potenza dell’antico amore verso di lei. Si volta verso Virgilio,
ma Virgilio lo aveva lasciato. Dante allora si mette a
piangere. Beatrice lo chiama per nome e si mette a
rimproverarlo aspramente, perché ha dimenticato
che soltanto in paradiso l’uomo è felice. Gli angeli
provano compassione per il poeta e intercedono per
lui. La donna si rivolge a loro e dice che il poeta fu
talmente dotato di virtù nella sua vita giovanile, che
ogni disposizione avrebbe dato grandi risultati. Ma
più un terreno è buono, più dà cattiva prova, se riceve un cattivo seme. Quando era viva, lo ha sostenuto
con la sua presenza. Però, quando morì, egli la dimenticò e si rivolse ai falsi beni terreni. Più volte
allora intervenne per riportarlo sulla retta via, apparendogli in sogno o in altri modi. Ma inutilmente.
Tutti i rimedi erano inefficaci. Restava soltanto
quello di mostrargli l’inferno. Perciò, piangendo, si
rivolse a Virgilio, che lo ha condotto fino al paradiso terrestre. Ed ora Dante può varcare il fiume Lete
pagando il prezzo d’un pentimento sincero, che
sparga lacrime.
Canto XXXI: paradiso terrestre; Dante riconosce le
sue colpe; Beatrice condanna i beni terreni che hanno traviato il poeta; Dante si pente della vita passata; ed è immerso nel fiume Lete; Beatrice mostra
tutta la sua nuova bellezza
Beatrice chiede aspramente a Dante se riconosce le
sue colpe. Il turbamento e la paura gli fanno dire un
“sì” fioco fioco, poi si mette a piangere e a sospirare. Beatrice chiede quali ostacoli gli hanno impedito
di seguire i consigli che gli mandava. Il poeta risponde che sono stati i beni terreni. La donna dice
che il riconoscimento della colpa attenua la severità
di Dio. Quindi lo invita ad ascoltarla: dopo che era
morta, egli la doveva seguire con più forza, perché
andava in cielo. Con gli occhi rivolti a terra Dante si
riconosce colpevole e si pente della vita passata. Poi
la donna gli preannuncia un dolore ancora maggiore
e volge gli occhi al grifone (=Messia). Anche se è
velata e al di là del fiume, al poeta pare che ella
vincesse la sua antica bellezza più di quanto vinceva
la bellezza delle altre donne, quand’era in vita. E
prova un pentimento così intenso per le sue colpe,
che cade svenuto. Quando riprende i sensi, vede sopra di sé la donna che aveva incontrato tutta sola.
Essa lo immerge nel fiume Lete, camminando
sull’acqua. Poi lo conduce nel cerchio formato dalle
quattro donne (=le virtù cardinali), che danzavano, e
ciascuna gli copre il capo sollevando il braccio. Gli
dicono che lo porteranno da Beatrice, poi le tre donne della ruota destra (=le virtù teologali) faranno
penetrare i suoi occhi nella luce che vi splende dentro. Lo guidano davanti a lei e lo invitano a non risparmiare la vista. Il poeta fissa gli occhi luminosi di
Beatrice, che continuano ad essere rivolti verso il
grifone. Negli occhi della donna l’animale si riflette
ora con l’aspetto dell’aquila, ora con quello del leone. Mentre egli gustava il cibo, che suscita nuovo
desiderio di sé, le tre donne, dimostrando di appartenere a un ordine più elevato, danzano al ritmo del
loro canto angelico. E invitano Beatrice a volgere
gli occhi al suo fedele, che ha compiuto un viaggio
così lungo, in modo che veda la bellezza celeste del
suo volto. E la donna, che riflette la luce viva ed eterna di Dio, si mostra in tutta la sua bellezza, anche
se il poeta, che pure si è consumato nello studio della poesia, non potrà rappresentala come apparve là,
nel paradiso terrestre.
Canto XXXII: paradiso terrestre; il rifiorire della
pianta spoglia; Beatrice e le sette virtù a guardia
della pianta; il sonno di Dante; la comparsa di un’aquila, di una volpe e di un drago, che danneggiano il
carro; la trasformazione del carro in mostro; la comparsa sul carro di una meretrice e di un gigante; la
scomparsa del gigante, del carro mostruoso e della
meretrice nella selva
Il carro fa un’inversione di marcia e poco dopo si
ferma. Beatrice scende. Tutti i componenti della
processione si dispongono intorno ad una pianta altissima ma spoglia, celebrando il grifone. L’animale
dalle due nature lega il carro alla pianta. La pianta
mette fuori gemme e foglie. Quella gente si mette a
cantare. All’improvviso il poeta si addormenta. Lo
risveglia un bagliore. La donna senza nome lo invita
ad alzarsi. Beatrice è seduta sulla radice dell’albero.
Tutta la gente e il grifone erano saliti al cielo. Sembrava che Beatrice con le sette donne facesse guardia al carro. La donna gli dice che tra poco sarebbero saliti al cielo. All’improvviso, veloce come una
folgore, un’aquila scende dal cielo e si precipita
sull’albero e poi sul carro, danneggiandoli. Poi una
volpe magrissima si avventa contro il fondo del carro. Ma Beatrice la rimprovera delle sue colpe e
l’animale fugge. L’aquila scende di nuovo dal cielo
e cosparge il carro con le sue piume. Dal cielo una
voce si lamenta che il carro sia stato caricato di cattiva merce. Poi la terra si spalanca tra le due ruote
del carro, ne esce un drago, che conficca la coda nel
carro e ne asporta parte del fondo. La parte rimasta
intatta, le due ruote e il timone si ricoprono rapidamente con le penne dell’aquila (=la donazione di
Costantino), prima offerte forse con intenzione benevola. Il carro mette fuori tre teste con due corna
sul timone e una testa con un corno sulla fronte in
ognuno dei quattro angoli, assumendo un aspetto
mostruoso. Poi sul carro appare una puttana nuda e
con gli occhi invitanti, e vicino a lei un gigante che
la vigila affinché nessuno gliela tolga. Essi si baciano più volte. Quando la meretrice rivolge gli occhi a
Dante, il gigante la flagella da capo a piedi. Poi
scioglie il carro mostruoso dall’albero e lo trascina
tanto lontano, che scompaiono con la puttana agli
occhi del poeta.
109
Canto XXXIII: paradiso terrestre; Beatrice usa parole dure contro chi ha degradato la Chiesa; poi fa la
profezia del DUX; spiega il segreto dell’albero rovesciato; invita Matelda, la donna senza nome, a
immergere Dante nel fiume Eunoe; il poeta è pronto
a salire alle stelle
Le sette donne (=le tre virtù teologali e le quattro
cardinali) piangono vedendo le sorti presenti della
Chiesa. Beatrice usa parole dure contro coloro che
l’hanno trascinata così in basso. Poi si avvia. Dante,
Stazio e la donna senza nome la seguono. Il poeta fa
una domanda a Beatrice sul presente e sul futuro
della Chiesa. La donna profetizza l’avvento di un
Cinquecento dieci e cinque, cioè di un DVX, una
guida, mandato da Dio, che farà giustizia: ucciderà
la meretrice e il gigante che giace con lei. Poi Beatrice esorta il poeta a dire tutto ciò che ha visto.
Dante si lamenta che fa fatica a capire le parole della donna. Questa dice che ciò succede perché egli si
è allontanato dalla fede. Al diniego del poeta la
donna dice che ha dimenticato il male commesso
perché ha bevuto l’acqua del fiume Lete. Quindi
Beatrice svela il segreto dell’albero dalla chioma
capovolta, parla dell’acqua del Lete che fa dimenticare le colpe commesse. Infine invita Matelda (così
si chiama la donna senza nome) ad immergere il poeta nelle acque dell’Eunoe, che fanno ricordare le
buone azioni compiute. Il poeta vi è immerso.
L’acqua ha un sapore dolcissimo. Ora, così purificato, è pronto a salire alle stelle.
Canto I
Per correr miglior acque alza le vele
omai la navicella del mio ingegno,
che lascia dietro a sé mar sì crudele;
1
e canterò di quel secondo regno
dove l’umano spirito si purga
e di salire al ciel diventa degno.
4
Ma qui la morta poesì resurga,
o sante Muse, poi che vostro sono;
e qui Caliopè alquanto surga,
7
seguitando il mio canto con quel suono
di cui le Piche misere sentiro
lo colpo tal, che disperar perdono.
10
Dolce color d’oriental zaffiro,
che s’accoglieva nel sereno aspetto
del mezzo, puro infino al primo giro,
13
a li occhi miei ricominciò diletto,
tosto ch’io usci’ fuor de l’aura morta
che m’avea contristati li occhi e ‘l petto.
16
Lo bel pianeto che d’amar conforta
faceva tutto rider l’oriente,
velando i Pesci ch’erano in sua scorta.
19
I’ mi volsi a man destra, e puosi mente
a l’altro polo, e vidi quattro stelle
non viste mai fuor ch’a la prima gente.
22
Goder pareva ‘l ciel di lor fiammelle:
oh settentrional vedovo sito,
poi che privato se’ di mirar quelle!
25
Com’io da loro sguardo fui partito,
un poco me volgendo a l ‘altro polo,
là onde il Carro già era sparito,
28
vidi presso di me un veglio solo,
degno di tanta reverenza in vista,
che più non dee a padre alcun figliuolo.
31
Lunga la barba e di pel bianco mista
portava, a’ suoi capelli simigliante,
de’ quai cadeva al petto doppia lista.
34
Li raggi de le quattro luci sante
fregiavan sì la sua faccia di lume,
ch’i’ ‘l vedea come ‘l sol fosse davante.
37
“Chi siete voi che contro al cieco
fiume
fuggita avete la pregione etterna?”,
diss’el, movendo quelle oneste piume.
40
“Chi v’ha guidati, o che vi fu lucerna,
uscendo fuor de la profonda notte
che sempre nera fa la valle inferna?
43
Son le leggi d’abisso così rotte?
o è mutato in ciel novo consiglio,
che, dannati, venite a le mie grotte?”.
46
Lo duca mio allor mi diè di piglio,
e con parole e con mani e con cenni
reverenti mi fé le gambe e ‘l ciglio.
49
Poscia rispuose lui: “Da me non venni:
donna scese del ciel, per li cui prieghi
de la mia compagnia costui sovvenni.
52
Ma da ch’è tuo voler che più si spieghi
di nostra condizion com’ell’è vera,
esser non puote il mio che a te si nieghi.
55
Questi non vide mai l’ultima sera;
ma per la sua follia le fu sì presso,
che molto poco tempo a volger era.
58
1. Per correre acque migliori, la navicella del mio
ingegno alza ormai le vele e lascia dietro di sé un
mare così crudele. 4. Ora canterò di quel secondo
regno, dove lo spirito umano si purga e diventa degno di salire al cielo. 7. Qui però la poesia, che ha
cantato i morti [alla grazia divina], risorga, o sante
muse, poiché sono vostro. Qui Callìope si alzi un po’
in piedi, 10. per accompagnare il mio canto con
quella musica, di cui le misere Pièridi sentirono
talmente la superiorità, che disperarono di sottrarsi
alla vendetta [della dea]. 13. Un dolce colore di
zaffìro orientale, che avvolgeva l’aria serena e pura
sino all’orizzonte, 16. tornò ad allietare i miei occhi, non appena uscii fuori dell’aria morta, che mi
aveva rattristato gli occhi ed il petto. 19. Il bel pianeta (=Venere), che spinge ad amare, faceva sorridere tutto l’oriente, velando i Pesci (=la costellazione), che lo scortavano. 22. Io mi volsi a destra e
guardai l’altro polo (=antartico) e vidi quattro stelle
(=prudenza, giustizia, fortezza, temperanza), che
non furono mai viste, se non dai primi uomini
(=Adamo ed Eva). 25. Il cielo appariva godere della
loro luce intensa: oh, povero emisfero settentrionale,
che non puoi mirarle! 28. Quando distolsi lo sguardo
da loro, rivolgendomi un po’ verso l’altro polo
(=artico), là dove il Carro (=l’Orsa Maggiore) era
già scomparso, 31. vidi presso di me un vecchio tutto solo (=Catone di Utica), degno di tanta riverenza
a vederlo, che nessun figlio ne deve di più al padre.
34. Portava la barba lunga e brizzolata, simile ai
suoi capelli, due ciocche dei quali cadevano sul petto. 37. I raggi delle quattro sante stelle gli illuminavano così la sua faccia di luce, che io lo vedevo come se il sole gli stesse davanti. 40. «Chi siete voi,
che risalendo il corso del ruscelletto sotterraneo siete fuggiti dalla prigione eterna?» egli disse, muovendo la barba veneranda. 43. «Chi vi ha guidati o
che cosa vi fece luce, uscendo fuori della notte profonda, che fa sempre nera la valle dell’inferno? 46.
Le leggi dell’abisso sono state dunque infrante? Oppure in cielo è stato fatto un nuovo decreto, che,
dannati, vi permette di venire alle mie rocce?» 49.
Allora la mia guida mi afferrò e con parole, con mani e con cenni mi fece piegare le ginocchia e chinare
il capo in segno di riverenza. 52. Poi rispose: «Non
venni di mia iniziativa: una donna (=Beatrice) scese
dal cielo e mi pregò di aiutare costui con la mia presenza. Ma, poiché tu vuoi che spieghiamo qual è la
nostra vera condizione, non posso certamente negarti
la risposta. 58. Costui non vide mai l’ultima sera,
ma per sua follia le fu così vicino, che quasi vi era
arrivato. 
Divina commedia. Purgatorio, a cura di P. Genesini 5
Sì com’io dissi, fui mandato ad esso
per lui campare; e non lì era altra via
che questa per la quale i’ mi son messo.
61
Mostrata ho lui tutta la gente ria;
e ora intendo mostrar quelli spirti
che purgan sé sotto la tua balìa.
64
Com’io l’ho tratto, saria lungo a dirti;
de l’alto scende virtù che m’aiuta
conducerlo a vederti e a udirti.
67
Or ti piaccia gradir la sua venuta:
libertà va cercando, ch’è sì cara,
come sa chi per lei vita rifiuta.
70
Tu ‘l sai, ché non ti fu per lei amara
in Utica la morte, ove lasciasti
la vesta ch’al gran dì sarà sì chiara.
73
Non son li editti etterni per noi guasti,
ché questi vive, e Minòs me non lega;
ma son del cerchio ove son li occhi casti
76
di Marzia tua, che ‘n vista ancor ti
priega,
o santo petto, che per tua la tegni:
per lo suo amore adunque a noi ti piega.
79
Lasciane andar per li tuoi sette regni;
grazie riporterò di te a lei,
se d’esser mentovato là giù degni”.
82
“Marzia piacque tanto a li occhi miei
mentre ch’i’ fu’ di là”, diss’elli allora,
“che quante grazie volse da me, fei.
85
Or che di là dal mal fiume dimora,
più muover non mi può, per quella legge
che fatta fu quando me n’usci’ fora.
88
Ma se donna del ciel ti muove e regge,
come tu di’, non c’è mestier lusinghe:
bastisi ben che per lei mi richegge.
91
Va dunque, e fa che tu costui ricinghe
d’un giunco schietto e che li lavi ‘l viso,
sì ch’ogne sucidume quindi stinghe;
94
ché non si converria, l’occhio sorpriso
d’alcuna nebbia, andar dinanzi al primo
ministro, ch’è di quei di paradiso.
97
Questa isoletta intorno ad imo ad imo,
là giù colà dove la batte l’onda,
porta di giunchi sovra ‘l molle limo;
100
null’altra pianta che facesse fronda
o indurasse, vi puote aver vita,
però ch’a le percosse non seconda.
103
Poscia non sia di qua vostra reddita;
lo sol vi mosterrà, che surge omai,
prendere il monte a più lieve salita”.
106
Così sparì; e io sù mi levai
sanza parlare, e tutto mi ritrassi
al duca mio, e li occhi a lui drizzai.
109
El cominciò: “Figliuol, segui i miei passi:
volgianci in dietro, ché di qua dichina
questa pianura a’ suoi termini bassi”.
112
L’alba vinceva l’ora mattutina
che fuggia innanzi, sì che di lontano
conobbi il tremolar de la marina.
115
Noi andavam per lo solingo piano
com’om che torna a la perduta strada,
che ‘nfino ad essa li pare ire in vano.
118
61. Così, come dissi, fui mandato a lui per salvarlo,
e non c’era altra via che questa, per la quale mi son
messo. 64. Gli ho mostrata tutta la gente malvagia
ed ora intendo mostrargli quegli spiriti, che si purificano sotto la tua autorità. 67. Sarebbe troppo lungo
dirti come l’ho condotto fin qui. Dal cielo scende
una forza, che mi aiuta a condurlo, per vederti e per
udirti. 70. Ora ti prego di gradire la sua venuta: va
cercando la libertà [dell’anima], che è così preziosa,
come sa chi rifiuta la vita per essa. 73. Tu lo sai bene, perché per essa non ti fu amara la morte in Utica,
dove lasciasti il corpo, che nel gran giorno [della resurrezione dei morti e del giudizio finale] sarà così
luminoso. 76. Gli editti eterni non sono stati violati
da noi, perché costui è ancora vivo ed io non sono
sotto la giurisdizione di Minosse, ma sono del cerchio (=il limbo), dove sono gli occhi casti 79. della
tua Marzia, o santo petto, che nell’aspetto (=con il
comportamento) ti prega ancora di considerarla tua
sposa. Per l’amore, che ella ti porta, piègati al nostro
desiderio 82. e làsciaci andare per i tuoi sette regni.
Io parlerò di te a lei, se vuoi esser ricordato laggiù».
85. «Marzia piacque tanto ai miei occhi, mentre vissi» egli allora disse, «che feci quanto di gradito volle da me. 88. Ora, che dimora di là dal mal fiume
(=l’Acherónte), non mi può più commuovere, per
quella legge [divina] che fu fatta quando uscii fuori
[del limbo]. 91. Ma, se una donna del cielo ti fa andare e ti guida, come tu dici, non occorre che tu mi
lusinghi. Basta che tu mi chieda in nome di lei. 94.
Va’ dunque, e fa’ in modo di cingere [i fianchi di]
costui con un giunco liscio e di lavargli il viso, per
togliergli ogni sudiciume, 97. perché non sarebbe
conveniente andare con l’occhio velato da una qualche nebbia davanti al primo ministro [di Dio che incontrerete] (=l’angelo nocchiero del purgatorio), che
è di quelli del paradiso. 100. Quest’isoletta produce
giunchi sopra il molle limo, tutt’intorno, proprio
sull’orlo della spiaggia, là dove l’onda la batte: 103.
Nessun’altra pianta, che mettesse rami o che sviluppasse il fusto, può vivere qui, perché non asseconda i
colpi dei flutti. 106. Poi non ritornate di qui: il sole,
che ormai sorge, vi farà vedere da che parte avviarvi
sul monte per una salita più agevole.» 109. Così
sparì. Io mi alzai senza parlare, mi strinsi tutto alla
mia guida e volsi gli occhi a lei. 112. Virgilio cominciò a dire: «O figlio, segui i miei passi: ci voltiamo indietro, perché da questa parte la pianura declina verso il mare». 115. L’alba vinceva l’ultima
ora della notte, che le fuggiva davanti, così che di
lontano conobbi il tremolare della marina. 118. Noi
andammo per la piana solitaria come chi ritorna sulla strada perduta e che fino ad essa (=finché non
l’ha ritrovata) pensa di camminare invano. 
Divina commedia. Purgatorio, a cura di P. Genesini 6
Quando noi fummo là ‘ve la rugiada
pugna col sole, per essere in parte
dove, ad orezza, poco si dirada,
121
ambo le mani in su l’erbetta sparte
soavemente ‘l mio maestro pose:
ond’io, che fui accorto di sua arte,
124
porsi ver’ lui le guance lagrimose:
ivi mi fece tutto discoverto
quel color che l’inferno mi nascose.
127
Venimmo poi in sul lito diserto,
che mai non vide navicar sue acque
omo, che di tornar sia poscia esperto.
130
Quivi mi cinse sì com’altrui piacque:
oh maraviglia! ché qual elli scelse
l’umile pianta, cotal si rinacque
133
subitamente là onde l’avelse. 136
121. Quando noi fummo là dove la rugiada combatte [più a lungo] con il [calore del] sole, poiché si
trova in un luogo in cui a causa della brezza evapora
[più] lentamente, 124. il mio maestro pose delicatamente le mani aperte nell’erba, perciò io, che
compresi la sua intenzione, 127. gli porsi le guance
bagnate di lacrime. Lì mi scoperse completamente
quel colorito, che la caligine infernale aveva nascosto. 130. Poi venimmo sulla spiaggia deserta, che
non vide mai alcun navigante sperimentare la via
del ritorno. 133. Qui mi cinse [i fianchi], come ad
altri (=Catone) piacque. Oh meraviglia!, l’umile
pianta rinacque sùbito, completamente uguale, là
dove l’aveva strappata.
I personaggi
Callìope è una delle nove muse, protettrici delle arti. Era la musa del canto. Con le altre muse e con il
dio Apollo abitava il Parnàso, un monte della Grecia.
La Pièridi erano le nove figlie di Pierio, re della
Macedonia. Sfidano le muse ad una gara di canto.
Callìope, a nome di tutte le muse, gareggia con esse
e le sconfigge. Per vendetta le trasforma in gazze
(piche), un animale dal canto stridulo e monotono.
La fonte di Dante è Ovidio, Metam. V, 294-678.
Minosse è il mitico re di Creta che gli antichi avevano trasformato nel giudice dei morti. Dante ne recepisce la figura e la funzione, inserendole in un
contesto cristiano (If V, 1-15).
Marco Porcio Catone (95-46 a.C.), detto l’Uticense, è partigiano di Cneo Pompeo. Combatte strenuamente contro C. Giulio Cesare, che considera un tiranno, in difesa delle libertà repubblicane. Per non
cadere nelle sue mani, si suicida. Dante lo trasforma
nel severo guardiano del purgatorio.
Beatrice di Folco Portinari (1265-1290), che va
sposa a Simone de’ Bardi, è la donna a cui Dante
dedica la Vita nova (1292-93), una specie di diario
in cui il poeta parla del suo rinnovamento spirituale
provocato dall’amore verso di lei. Dopo la morte
della donna Dante ha una crisi spirituale, da cui
l’amico Guido Cavalcanti cerca di farlo uscire. Nel
poema diventa il simbolo della fede e della teologia,
perciò essa, non più Virgilio, sarà destinata a guidare il poeta nel viaggio attraverso il paradiso.
Publio Virgilio Marone (Andes, presso Mantova, 70
a.C.-Brindisi 19 a.C.) appartiene ad una famiglia di
agiati proprietari terrieri. Studia a Cremona e a Milano e si perfeziona a Roma. Vive a Napoli. Compone le Bucoliche e le Georgiche. La sua opera
maggiore è l’Eneide, dove canta Roma e l’Impero
instaurato da Ottaviano Augusto. Nel Medio Evo è
uno dei pochi poeti classici conosciuti ed è anche
considerato un profeta (avrebbe preannunciato la
venuta di Gesù Cristo, in realtà stava celebrando la
nascita di Ottaviano, il futuro imperatore) e un mago. Dante lo sceglie come guida per l’inferno e il
purgatorio, e lo fa diventare il simbolo dell’umanità
pagana e della ragione umana insoddisfatta, che cerca la salvezza ma che non può trovarla, perché non
ha ricevuto il battesimo, in quanto vissuta prima della venuta di Cristo.
Commento
1. Catone è il severo guardiano del purgatorio, che
in vita aveva sacrificato se stesso in nome della libertà politica ed ora continua ad essere coerente
con se stesso sacrificando gli affetti familiari: Marzia gli piacque quando era sulla terra, perciò egli
cercò sempre di farla contenta; ma ora non lo può
più commuovere, a causa della legge divina che fu
fatta dopo che egli uscì dal limbo. Dopo la resurrezione Gesù Cristo discese nel limbo per portare in
paradiso i patriarchi e gli uomini che per qualche
motivo meritavano il cielo, tra cui Catone. Da quel
momento per legge divina nessuno uscì più dal limbo.
2. Catone è messo a guardia del purgatorio non ostante si sia suicidato. Il motivo è comprensibile: si è
suicidato non per motivi egoistici, ma per ribadire il
valore della libertà. Lo indica espressamente Virgilio, quando dice che Dante «Libertà va cercando,
ch’è sì cara, Come sa chi per lei rifiuta vita. Tu ‘l
sai, ché non ti fu per lei amara In Utica la morte, ove
lasciasti La veste ch’al gran dì sarà chiara» (vv. 71-
75). Dante è quindi il nuovo Catone, che cerca la libertà, ora spirituale, come Catone aveva cercato la
libertà politica.
2.1. Il suicidio di Catone non è giudicato come un
fatto isolato. Ciò sarebbe stato completamente scorretto e porterebbe a conclusioni scorrette. È giudicato nel contesto dei fatti che hanno portato a quella
conclusione: è il contesto che gli dà senso, cioè che
permette d’interpretare correttamente l’azione; ed è
il contesto che ne permette la corretta valutazione.
La teorizzazione dell’importanza fondamentale del
contesto si trova in Pd II, 49-148: la spiegazione
delle macchie lunare si trova inserendo il fatto nel
contesto dell’intero universo.
3. Dante apprezza Catone perché è morto combattendo contro Giulio Cesare in difesa delle libertà repubblicane. Altrove però il poeta fa di Cesare l’iniziatore dell’Impero (Pd VI, 54-72); e, comunque, ritiene che l’uomo abbia bisogno dell’Impero come
guida terrena. In altre parole sembra che egli da una 
Divina commedia. Purgatorio, a cura di P. Genesini 7
parte apprezzi il comportamento di Catone che si
oppone a Cesare e quindi all’Impero, dall’altra difenda strenuamente Cesare e con lui l’Impero (egli
anzi anticipa a Cesare l’inizio dell’Impero). E ciò è
contraddittorio. Si può superare la contraddizione
dicendo che Catone si sacrifica in nome della libertà
politica, a prescindere dall’avversario – in questo
caso l’Impero – che combatte e che considera fonte
di oppressione. Si potrebbe anche sostenere che Catone si sbaglia nel vedere l’Impero fonte di oppressione; o anche che l’Impero, come lo sta attuando
Cesare, è effettiva fonte di oppressione. Ma, al di là
del fatto che il poeta non è tenuto a rispettare rigidamente la logica e può fare quasi quello che vuole, ci
sembra preferibile un’altra tesi: egli sa che la realtà
è molto più complessa di quel che si vorrebbe, che
l’uomo ha una conoscenza superficiale di essa e che
soltanto Dio sa come i valori di Catone e quelli di
Cesare riescano a conciliarsi; e, ancora, sa che esiste
il punto di vista (e le motivazioni) di Catone e quello di Cesare, e che è difficile decidere quale dei due
sia più solido.
3.1. E poi il poeta non vuole dire sempre la sua opinione: ciò sarebbe noioso ed appiattirebbe i problemi. È più ricco e più stimolante riportare, adoperare e rispettare le opinioni altrui. I fatti poi – e questa è la sua pratica costante fin dai primi canti
dell’Inferno – si possono sempre valutare da più
punti di vista, ugualmente importanti e ugualmente
legittimi: egli condanna Francesca come credente e
come cittadino, la comprende come uomo (If V);
condanna Farinata degli Uberti e Brunetto Latini (If
X e XV), ma apprezza l’impegno politico del primo
e la grandezza dell’insegnamento del secondo; condanna Ulisse come fraudolento (If XXVI), ma lo
ammira per il suo amore verso la conoscenza. Con i
lettori è molto spesso primus inter pares.
4. Catone ha perso la sua umanità, per divenire la
legge, severa ed implacabile, che gli uomini devono
costantemente rispettare. In compenso ha il dono di
poter comparire e sparire, e quello di essere onniveggente. Tra poco Dante e Virgilio con una schiera
di anime appena arrivate ascoltano il musico Casella
che intona una canzone del poeta. Catone appare e
invita le anime a non indugiare e ad andare a purificarsi (Pg II, 120-123). Egli è duro e arcigno come la
legge che fa rispettare. Alla fine del Purgatorio un
altro personaggio ha le stesse caratteristiche: Beatrice, che rimprovera duramente il poeta di avere abbandonato lei e la via del bene (Pg XXX, 55-57, 72-
75, 103-145).
5. Dante vede quattro stelle che indicano le quattro
virtù cardinali (prudenza, giustizia, fortezza e temperanza). Esse non furono mai viste, se non dai primi
uomini – Adamo ed Eva –, quand’erano nel paradiso
terrestre (vv. 22-24). Egli si lamenta che le quattro
stelle sono assenti nel nostro emisfero, immerso nella
corruzione (l’altro emisfero però è disabitato...). Esse illuminano il volto di Catone come la luce della
rivelazione e della grazia illuminano l’uomo. Da
parte sua Catone è il simbolo dell’uomo che le realizza nel massimo grado concesso alla condizione
umana. E questa perfezione gli permette di abbandonare la sua vita pagana (e all’uomo i valori della
vita mondana) e di aprirsi alla fede, alla rivelazione
e quindi di percorrere la strada che lo porta fino a
Dio.
6. Appena esce dal budello infernale, Dante vede
quattro stelle che non furono mai viste, se non dai
primi uomini) (vv. 22-24). Ma in cielo era anche
Venere, il bel pianeta che spinge ad amare e la costellazione dei Pesci (vv. 19-21). Dante è sempre
attento alla volta celeste, che descrive costantemente nei momenti cruciali del suo viaggio, come ad esempio quando si perde nella selva oscura: «Era il
primo mattino ed il sole primaverile saliva in cielo
con le stelle dell’Ariete, che lo accompagnavano
quando l’amore di Dio fece muovere per la prima
volta quelle cose belle. L’ora del giorno e la dolce
stagione mi facevano ben sperare di [aver la meglio
su] quella fiera (=la lonza) dalla pelle variegata» (If
I, 37-43). I motivi sono due, e sono collegati: a)
l’uomo tradizionale della società agricola aveva
tempo libero durante la stagione fredda e rivolgeva
gli occhi al cielo, nella speranza di poter prevedere
l’andamento del raccolto, così impara a conoscere
minuziosamente la volta celeste; e b) nella natura
come nell’universo l’uomo medioevale cercava i segni della presenza di Dio, in questo caso le stelle indicano e ricordano al credente le virtù cardinali.
D’altra parte l’uomo tradizionale più che guardare il
cielo non poteva fare. O meglio non poteva immaginare che la tecnologia e il potere umano si sarebbero
sviluppati in modo tale da minacciare la stessa natura. Viveva inserito nel ciclo delle stagioni e pensava
che la storia umana fosse storia di decadenza, non di
progresso.
7. Il poeta descrive uno dei paesaggi più belli della
Divina commedia: è l’ultima ora della notte, quando nelle chiese e nei conventi si suona per la preghiera del mattutino, e tra poco sarà l’alba; la rugiada ricopre l’erba e resiste ai raggi del sole; ed egli scorge in lontananza il tremolare delle onde del
mare (vv. 115-117). Un tale paesaggio induce a
pensare che la giornata sarà piena di soddisfazioni. I
versi hanno due caratteristiche: a) sono onomatopeici; e b) riescono in tal modo a provocare nel lettore
una reazione e a fargli provare una emozione specifica. In questo caso un’emozione di nostalgia (il viaggio è stato tremendo, ma anche interessante e proficuo per il futuro), di speranza nelle soddisfazioni
che si aprono in futuro, di gioia contenuta (l’inferno
è passato ed ora si apre la strada del purgatorio, cioè
della pena che purifica, ma poi ci sarà la gioia del
paradiso). Il poeta ormai ha imparato a comunicare
al di là delle parole. Nella prima cantica ha posto le
basi per manipolare le reazioni, i pensieri, la memoria del lettore. E ne è consapevole. Il lettore ha la
sensazione di provare gli stessi sentimenti e le stesse emozioni che all’alba e su quella spiaggia provano Dante e Virgilio, che stanno iniziando la seconda
parte del viaggio. Nel Paradiso il poeta diventa poi
consapevole (e lo dice chiaramente) che nemmeno
con il suo aiuto il lettore riuscirà a seguirlo nel viaggio che sta continuando (Pd II, 1-15). E purtroppo
ha ragione: il Purgatorio e soprattutto il Paradiso
Divina commedia. Purgatorio, a cura di P. Genesini 8
sono troppo difficili, per essere capiti ed apprezzati;
perciò non hanno mai avuto il successo dell’Inferno.
I lettori non possono seguirlo. Non hanno mangiato a
sufficienza il pane degli angeli. E neanche i critici.
7.1. «Il tremolar della marina» e tutta la terzina (vv.
115-117) possono essere definiti «versi imitativi»,
poiché riescono a dare la sensazione fisica, visiva e
uditiva delle onde del mare in placido movimento.
Il poeta riesce a scrivere una terzina onomatopeica
non soltanto del suono, ma anche della vista.
Leggendoli, però il lettore è coinvolto dal paesaggio
mattutino e inspiegabilmente si apre alla gioia e ad
una trepida speranza: il giorno non sarà un cattivo
giorno. Il poeta riesce ad attivare e a far risuonare la
mente, l’animo e la memoria del lettore.
7.2. Altri paesaggi suggestivi sono: il giorno che se
ne andava e che portava il riposo a tutti gli esseri viventi (If II, 1-3), le fiamme che cadono come la neve
in montagna quando non c’è vento (If XIV, 28-30),
le fiammelle che riempiono e rendono tutta splendente l’ottava bolgia (If XXVI, 25-33), il fenomeno
delle stelle cadenti (Pg V, 37-39), l’ora del tramonto (Pg VIII, 1-6), un’altra caduta di stelle (Pd XV,
13-18). Anche in questo caso i versi riescono a provocare nel lettore l’emozione che il poeta ha previsto e che ha voluto fargli provare.
8. Il poeta fa una delle osservazioni psicologiche più
penetranti della Divina commedia: «Noi andavam
per lo solingo piano Com’om che torna a la perduta
strada…» (vv. 118-120). Un’altra si trova in Pg II,
10-12: «Noi eravam lunghesso mare ancora, Come
gente che pensa a suo cammino, Che va col cuore e
col corpo dimora».
9. Alla comparsa di Catone Virgilio invita Dante a
piegare le ginocchia e a chinare il capo in segno di
riverenza (vv. 49-51). Questo è uno dei tanti momenti della ritualità religiosa, che caratterizza il
purgatorio. Questi atteggiamenti sono completamente assenti nell’inferno, dove non hanno motivo di esserci, e ridotti nel paradiso, dove il poeta ha superato i limiti che lo legano alla condizione umana.
Essi sono particolarmente numerosi nel purgatorio,
perché il purgatorio è più vicino degli altri due regni
alla condizione umana: le anime devono percorrere
ancora una parte del loro cammino, prima di arrivare
al cielo. E l’espiazione dei loro peccati, che le rende
meritevoli del cielo, è dolorosa. Due momenti significativi di questa ritualità sono la tentazione del serpente (Pg VIII, 94-108) e il carro mistico che trasporta Beatrice (Pg XXX, 1-21).
10. Dante e Virgilio giungono infine «in sul lito
diserto, Che mai non vide navicar sue acque omo,
Che di tornar sia poscia esperto» (vv. 130-132). Il
poeta ribadisce che egli è il primo e l’unico in assoluto che ritornerà dalle spiagge del purgatorio (Enea
è andato negli inferi; san Paolo fino al terzo cielo)
(significato generico di navicar) e ricorda al lettore
che altri, Ulisse (If XXVI), ha cercato di approdare
sulla spiaggia del purgatorio, ma senza risultato (significato specifico di navicar). Così mette alla prova la memoria del lettore e lo costringe a ricordare
un episodio precedente del poema (If XXVI).
L’aggressione al lettore – questa è una delle tante
disperse per il poema – si attua anche in questi modi
espliciti. Da parte sua il lettore, se non ricorda, va a
vedere il passo indicato. In ogni caso rafforza il ricordo di ciò che ha letto. Repetita juvant! vale anche per coloro che dovevano costantemente affidarsi
alla memoria, non avendo altri mezzi a buon mercato, per ricordare. La stampa appare soltanto a metà
Quattrocento.
10.1. Altri richiami a canti precedenti sono: Bonconte da Montefeltro (Pg V) che rimanda al padre
Guido che si è dannato (If XXVII); il feroce Brigata
(Pg VI) che rimanda allo stesso Brigata e al conte
Ugolino della Gherardesca, fatti morir di fame (If
XXXIII).
11. Per ordine di Catone Virgilio lava con la rugiada le guance di Dante sporche di caligine e ne cinge
i fianchi con un giunco (vv. 95-105). L’atto purificatorio toglie i residui del peccato e prepara al viaggio attraverso il purgatorio. Il giunco è simbolo
dell’umiltà e della perseveranza che non vuole mettersi in mostra; ma è anche simbolo della rinascita
spirituale, che sta avvenendo nel poeta. La strada da
percorrere però è ancora lunga. Alla fine del viaggio
in purgatorio c’è un altro rito di purificazione, che si
riallaccia organicamente a questo: la doppia immersione nel fiume Letè, che fa dimenticare i peccati
commessi (Pg XXXI, 91-105) e nel fiume Eunoè,
che fa ricordare le buone azioni compiute (Pg
XXXIII, 124-135).
12. Il canto rimanda alla spiaggia deserta e solitaria
di If I, ma l’atmosfera ora è completamente diversa
e si apre alla speranza. Per di più c’è anche la figura
di Catone, che per certi aspetti rimanda alla figura
di Caronte (If III).
13. Il canto è tranquillo, ma pone le basi all’intera
cantica: a) il nero del peccato e dell’inferno sono sostituiti dai colori verdeggianti della speranza che le
pene del purgatorio sono momentanee e che poi ci
sarà la gioia del paradiso; b) la salvezza si raggiunge
percorrendo la via dell’espiazione e della ritualità
religiosa; e c) ormai il peggio è passato e si può procedere sicuri di aver superato le prove più difficili e
di raggiungere la meta. Virgilio invita Dante a piegare le ginocchia e a chinare il capo in segno di riverenza (vv. 49-51); poi con la rugiada gli laverà le
guance dal sudiciume infernale (vv. 133-136). Anche nei canti successivi farà la stessa cosa, perché il
poeta si deve adattare al rito (Pg II, 25-30) o perché
il rito impone un certo atteggiamento (Pg VIII, 22-
39, 94-108). La tranquilla e sicura ritualità religiosa
prende il posto della paura provocata dalle visioni
infernali.
La struttura del canto è semplice: 1) il poeta si rivolge alle muse, per cantare adeguatamente il purgatorio; 2) Dante e Virgilio incontrano Catone l’Uticense; 3) Virgilio spiega che non sono fuggiti dall’inferno, ma che per volere del cielo sta accompagnando Dante, che è ancora vivo, nei tre regni dell’oltretomba; 4) Catone lo invita a pulire il volto di
Dante dalla caligine infernale e a cingergli i fianchi
con un giunco; 5) i due poeti si avviano sulla spiaggia e Virgilio esegue l’ordine di Catone.
Divina commedia. Purgatorio, a cura di P. Genesini 9
Canto II
Già era ‘l sole a l’orizzonte giunto
lo cui meridian cerchio coverchia
Ierusalèm col suo più alto punto;
1
e la notte, che opposita a lui cerchia,
uscia di Gange fuor con le Bilance,
che le caggion di man quando soverchia;
4
sì che le bianche e le vermiglie guance,
là dov’i’ era, de la bella Aurora
per troppa etate divenivan rance.
7
Noi eravam lunghesso mare ancora,
come gente che pensa a suo cammino,
che va col cuore e col corpo dimora.
10
Ed ecco, qual, sorpreso dal mattino,
per li grossi vapor Marte rosseggia
giù nel ponente sovra ‘l suol marino,
13
cotal m’apparve, s’io ancor lo veggia,
un lume per lo mar venir sì ratto,
che ‘l muover suo nessun volar pareggia.
16
Dal qual com’io un poco ebbi ritratto
l’occhio per domandar lo duca mio,
rividil più lucente e maggior fatto.
19
Poi d’ogne lato ad esso m’appario
un non sapeva che bianco, e di sotto
a poco a poco un altro a lui uscio.
22
Lo mio maestro ancor non facea motto,
mentre che i primi bianchi apparver ali;
allor che ben conobbe il galeotto,
25
gridò: “Fa, fa che le ginocchia cali.
Ecco l’angel di Dio: piega le mani;
omai vedrai di sì fatti officiali.
28
Vedi che sdegna li argomenti umani,
sì che remo non vuol, né altro velo
che l’ali sue, tra liti sì lontani.
31
Vedi come l’ha dritte verso ‘l cielo,
trattando l’aere con l’etterne penne,
che non si mutan come mortal pelo”.
34
Poi, come più e più verso noi venne
l’uccel divino, più chiaro appariva:
per che l’occhio da presso nol sostenne,
37
ma chinail giuso; e quei sen venne a riva
con un vasello snelletto e leggero,
tanto che l’acqua nulla ne ‘nghiottiva.
40
Da poppa stava il celestial nocchiero,
tal che faria beato pur descripto;
e più di cento spirti entro sediero.
43
‘In exitu Israel de Aegypto’
cantavan tutti insieme ad una voce
con quanto di quel salmo è poscia scripto.
46
Poi fece il segno lor di santa croce;
ond’ei si gittar tutti in su la piaggia;
ed el sen gì, come venne, veloce.
49
La turba che rimase lì, selvaggia
parea del loco, rimirando intorno
come colui che nove cose assaggia.
52
Da tutte parti saettava il giorno
lo sol, ch’avea con le saette conte
di mezzo ‘l ciel cacciato Capricorno,
55
quando la nova gente alzò la fronte
ver’ noi, dicendo a noi: “Se voi sapete,
mostratene la via di gire al monte”.
58
1. Il sole era ormai giunto all’orizzonte del purgatorio, il cui arco meridiano cade su Gerusalemme con
il suo punto più alto (=lo zenit); 4. e la notte, che,
opposta ad esso, gira intorno alla terra, usciva fuori
del Gange con le Bilance (=la costellazione), che le
cadevano di mano quando diventa più lunga (=dopo
l’equinozio d’autunno). 7. Perciò là, dove io ero, le
guance bianche e poi vermiglie della bella Aurora
diventavano giallodorate. 10. Noi eravamo ancora
lungo il mare, come gente che pensa al suo cammino, che va con il cuore e con il corpo rimane. 13. Ed
ecco che, come verso il mattino Marte rosseggia sulla superficie marina giù ad occidente fra densi vapori, 16. così mi apparve, possa rivederlo ancora
[dopo la morte]!, una luce (=l’angelo nocchiero) venire tanto rapidamente per mare, che nessun uccello
vola con la stessa velocità. 19. Non appena staccai
un po’ lo sguardo, per rivolgere una domanda alla
mia guida, la rividi più lucente e fatta più grande.
22. Poi da ambedue i lati mi apparve un non so che
di bianco e, sotto questo bianco, a poco a poco ne
uscì un altro. 25. Il mio maestro non diceva ancora
parola, mentre i primi bianchi apparvero essere le
ali; quando fu certo di riconoscere l’angelo nocchiero, 28. gridò: «Pièga, pièga le ginocchia! Ecco
l’angelo di Dio. Congiungi le mani! D’ora in poi
vedrai altri ministri di Dio simili a questo. 31. Vedi
che non usa strumenti umani e che non ha bisogno
né di remi né di altre vele, ma soltanto delle sue ali,
[per volare] tra lidi così lontani (=dalla foce del Tevere al purgatorio). 34. Vedi come le ha puntate verso il cielo, fendendo l’aria con le penne eterne, che
non subiscono cambiamenti come quelle mortali».
37. Poi l’uccello divino apparve più luminoso, via
via che venne verso di noi, perciò il mio occhio non
poté fissarlo da vicino, 40. ma lo chinai a terra.
Quello approdò alla riva con una navicella tanto veloce e leggera, che non s’immergeva nemmeno
nell’acqua. 43. Il nocchiero celeste se ne stava a
poppa ed era tale che la sola descrizione renderebbe
beati; e più di mille spiriti vi sedevano dentro. 46.
«Quando il popolo d’Israele uscì dall’Egitto» cantavano tutti insieme ad una voce con i versetti successivi di quel salmo. 49. Poi fece su di loro il segno
della santa croce, quindi essi si gettarono tutti sulla
spiaggia ed egli se ne andò velocemente, come era
venuto. 52. La folla, che rimase lì, appariva non pratica del luogo e si guardava intorno come chi vede
cose nuove. 55. Il sole mandava i suoi raggi in tutte
le direzioni e con le sue frecce infallibili aveva cacciato il Capricorno (=la costellazione) dal centro del
cielo, 58. quando la gente appena arrivata alzò la
fronte verso di noi, dicendo: «Se voi la sapete, mostrateci la via per salire sul monte». 
Divina commedia. Purgatorio, a cura di P. Genesini 10
E Virgilio rispuose: “Voi credete
forse che siamo esperti d’esto loco;
ma noi siam peregrin come voi siete.
61
Dianzi venimmo, innanzi a voi un poco,
per altra via, che fu sì aspra e forte,
che lo salire omai ne parrà gioco”.
64
L’anime, che si fuor di me accorte,
per lo spirare, ch’i’ era ancor vivo,
maravigliando diventaro smorte.
67
E come a messagger che porta ulivo
tragge la gente per udir novelle,
e di calcar nessun si mostra schivo,
70
così al viso mio s’affisar quelle
anime fortunate tutte quante,
quasi obliando d’ire a farsi belle.
73
Io vidi una di lor trarresi avante
per abbracciarmi con sì grande affetto,
che mosse me a far lo somigliante.
76
Ohi ombre vane, fuor che ne l’aspetto!
tre volte dietro a lei le mani avvinsi,
e tante mi tornai con esse al petto.
79
Di maraviglia, credo, mi dipinsi;
per che l’ombra sorrise e si ritrasse,
e io, seguendo lei, oltre mi pinsi.
82
Soavemente disse ch’io posasse;
allor conobbi chi era, e pregai
che, per parlarmi, un poco s’arrestasse.
85
Rispuosemi: “Così com’io t’amai
nel mortal corpo, così t’amo sciolta:
però m’arresto; ma tu perché vai?”.
88
“Casella mio, per tornar altra volta
là dov’io son, fo io questo viaggio”,
diss’io; “ma a te com’è tanta ora tolta?”.
91
Ed elli a me: “Nessun m’è fatto oltraggio,
se quei che leva quando e cui li piace,
più volte m’ha negato esto passaggio;
94
ché di giusto voler lo suo si face:
veramente da tre mesi elli ha tolto
chi ha voluto intrar, con tutta pace.
97
Ond’io, ch’era ora a la marina vòlto
dove l’acqua di Tevero s’insala,
benignamente fu’ da lui ricolto.
100
A quella foce ha elli or dritta l’ala,
però che sempre quivi si ricoglie
qual verso Acheronte non si cala”.
103
E io: “Se nuova legge non ti toglie
memoria o uso a l’amoroso canto
che mi solea quetar tutte mie doglie,
106
di ciò ti piaccia consolare alquanto
l’anima mia, che, con la sua persona
venendo qui, è affannata tanto!”.
109
‘Amor che ne la mente mi ragiona’
cominciò elli allor sì dolcemente,
che la dolcezza ancor dentro mi suona.
112
Lo mio maestro e io e quella gente
ch’eran con lui parevan sì contenti,
come a nessun toccasse altro la mente.
115
Noi eravam tutti fissi e attenti
a le sue note; ed ecco il veglio onesto
gridando: “Che è ciò, spiriti lenti?
118
61. Virgilio rispose: «Voi forse credete che noi conosciamo questo luogo; siamo invece pellegrini come voi. 64. Giungemmo poco fa, un po’ prima di
voi, per un’altra strada, che fu così accidentata e
malagevole, che in confronto la salita ci apparirà ormai un gioco». 67. Quelle anime, accortesi dal mio
respiro che ero ancor vivo, impallidirono per la meraviglia. 70. E come la gente accorre intorno a un
messaggero che porta un ramoscello d’ulivo, per
sentire le notizie, e nessuno si mostra schivo di far
calca; 73. così quelle anime fortunate fissarono tutte
insieme gli occhi sul mio volto, quasi dimenticando
di andare a farsi belle. 76. Io vidi una di esse farsi
avanti per abbracciarmi, con affetto così grande, che
mi spinse a fare altrettanto. 79. Ohimè, o ombre vane, fuorché nell’aspetto!, tre volte cinsi le mani dietro di lei e per tre volte tornai con esse al mio petto.
82. Allora, credo, mi dipinsi di meraviglia: l’ombra
sorrise e si trasse indietro, io mi spinsi avanti, per
seguirla. 85. Disse dolcemente che io non cercassi di
abbracciarla. Allora io conobbi chi era e la pregai di
fermarsi un poco, per parlarmi. 88. Mi rispose:
«Come ti amai quando vivevo nel corpo mortale, così ti amo ora, che ne sono libera; perciò mi fermo.
Ma tu perché vai [per questa spiaggia]?». 91. «O
Casella mio, io faccio questo viaggio per ritornare
un’altra volta (=dopo la morte) qui (=in questo luogo
di salvezza), dove ora mi trovo» dissi. «Tu invece
perché giungi a purificarti soltanto adesso?» 94. Ed
egli a me: «Non mi è stato fatto alcun torto, se
l’angelo che prende quando vuole e chi vuole ha rifiutato più volte di trasportarmi, 97. perché il suo
volere procede da quello divino, che è sempre giusto. Ma da tre mesi egli ha accolto nella navicella
chi ha voluto entrare, senza opporsi. 100. Perciò io,
che allora stavo [in attesa] guardando il mare, dove
l’acqua del Tevere diventa salata, fui benignamente
accolto da lui. 103. Ora ha volto le ali verso quella
foce, perché qui si raccoglie sempre chiunque non si
cala verso Acherónte». 106. Ed io: «Se una legge
nuova non ti ha fatto dimenticare e non t’impedisce
di cantare quelle canzoni d’amore, con cui solevi
placare tutti i miei dolori, 109. ti piaccia di consolare un po’ la mia anima, che, venendo qui [con il
corpo], è tanto affannata!». 112. «L’amore, che mi
parla nel ricordo» egli cominciò allora così dolcemente, che la dolcezza mi risuona ancora dentro.
115. Il mio maestro, io e quella gente, che era con
lui, apparivamo così contenti, come se non avessimo
altri pensieri. 118. Noi eravamo tutti fissi ed attenti
alle sue note, quando il vecchio ed onorato Catone
gridò: «Che cosa fate, o spiriti lenti? 
Divina commedia. Purgatorio, a cura di P. Genesini 11
qual negligenza, quale stare è questo?
Correte al monte a spogliarvi lo scoglio
ch’esser non lascia a voi Dio manifesto”.
121
Come quando, cogliendo biado o loglio,
li colombi adunati a la pastura,
queti, sanza mostrar l’usato orgoglio,
124
se cosa appare ond’elli abbian paura,
subitamente lasciano star l’esca,
perch’assaliti son da maggior cura;
127
così vid’io quella masnada fresca
lasciar lo canto, e fuggir ver’ la costa,
com’om che va, né sa dove riesca:
130
né la nostra partita fu men tosta. 133
121. Quale negligenza, quale indugio è questo? Correte al monte, per spogliarvi della scorza (=il peccato), che v’impedisce di veder Dio». 124. Come
quando, per beccar granelli di biada e di loglio, i colombi radunati per il pasto, quieti e senza il consueto
atteggiamento impettito, 127. se appare qualcosa, di
cui abbiano paura, immediatamente lasciano stare il
cibo, perché sono assaliti da una preoccupazione
maggiore; 130. così io vidi quelle anime appena
giunte interrompere l’[ascolto del] canto e precipitarsi verso la salita, come un uomo che va e che
non conosce la meta. 133. La nostra partenza non fu
meno rapida.
I personaggi
L’angelo nocchiero traghetta le anime purganti dalla foce del Tevere, dove si erano raccolte appena
morte, alle spiagge del purgatorio. Adopera un vascello talmente leggero, che vola nell’aria.
Casella è un compositore di musica, amico di Dante,
che, stando al testo dantesco, muore agli inizi del
1300. Di lui non ci sono altre notizie.
Commento
1. L’angelo nocchiero svolge la funzione di traghettatore delle anime come il demonio Caronte svolgeva la stessa funzione nell’inferno (If III, 82-87). Egli
le traghetta dalle foci del Tevere alla spiaggia del
purgatorio. La figura del traghettatore è presente in
numerose civiltà del Mediterraneo. Gli antichi egizi
venivano condotti nell’al di là da Anùbi, il dio dei
morti dalla testa di cane; i greci da Ermes, che svolgeva anche la funzione di messaggero degli dei; gli
etruschi da un altro demonio che aveva un aspetto
terrificante. In molti casi al morto veniva messa in
bocca una moneta, il costo del pedaggio da pagare
al traghettatore. L’uomo preferisce farsi accompagnare nell’ultimo viaggio: farlo da solo gli fa paura.
I prìncipi e le persone importanti per prudenza facevano ammazzare anche un po’ di servi. Come diceva
Aristotele, egli è un animale sociale.
2. Le anime vivono ed espiano coralmente la pena
fin dal loro arrivo in purgatorio. Gli spiriti appena
arrivati stanno cantando tutti insieme un salmo:
Quando il popolo d’Israele uscì dall’Egitto. Esse
sono consapevoli d’essere uscite dall’esilio terreno
e di essere ormai giunte alla terra promessa del paradiso. Esse sanno che devono ancora espiare la pena, ma provano già la gioia della beatitudine celeste,
a cui sono destinate. Anche in séguito le anime si
purificano cantando salmi, sempre collegati alla situazione in cui esse si trovano. La Chiesa traduce in
latino la Bibbia, recita qualche salmo durante la
messa e fa cantare i salmi nelle feste religiose più
importanti.
3. Casella è l’amico della giovinezza, quando il
poeta era pieno di speranze per il futuro. Adesso, a
quasi trent’anni di distanza, Dante ritorna indietro
con il pensiero alla Firenze in cui viveva prima
dell’esilio. Ed è preso da un’infinita nostalgia: «Se
nuova legge non ti toglie Memoria o uso a l’amoroso
canto, Che mi solea quetar tutte mie doglie, Di ciò ti
piaccia consolare alquanto L’anima mia, che, con la
sua per
sona Venendo qui, è affannata tanto!» (vv. 107-
110). Tra i due esisteva un grande affiatamento artistico: il poeta scriveva i testi, Casella aggiungeva la
musica. L’amor, che ne la mente mi ragiona è una
canzone d’amore di Dante. E si batteva la concorrenza: Cecco Angiolieri ed i suoi sonetti comici ed
irriverenti.
3.1. Casella si mette a cantare. Il suo canto è tanto
dolce, che le anime dimenticano di cantare il salmo
e si fermano per ascoltare. Il canto di Casella ricorda loro la vita sulla terra. Interviene Catone, l’arcigno guardiano del purgatorio, che le invita ad andare ad espiare il loro peccato. Il coro delle anime
amplia il sentimento di nostalgia che Dante prova
per la sua giovinezza. Tra tutte le canzoni di Dante,
che poteva cantare, Casella sceglie quella più in sintonia con la condizione delle anime e con la situazione della cantica: il ricordo della vita terrena, il
ricordo della giovinezza, il ricordo di Firenze, il ricordo degli antichi amici. Ma l’itinerarium in
Deum deve continuare: nel paradiso la nostalgia
verso il passato scompare completamente, sostituita
dagli interessi verso le questioni filosofiche, teologiche e scientifiche.
3.2. Le anime stanno cantando un salmo, poi si meravigliano vedendo che Dante è vivo e si accalcano
intorno a lui. Quando Casella intona la canzone, esse sono affascinate e dimenticano di andare a farsi
belle. Deve intervenire Catone... La canzone di
Dante ricorda loro la vita terrena, a cui sono ancora
legate, ed è molto più suadente e dolce del salmo
corale, che le avvia all’espiazione. La cultura, che
aveva spinto Francesca e Paolo a scoprire l’amore,
continua ad esercitare nel pensiero del poeta e sulle
anime purganti l’antico fascino e l’antica capacità
di persuadere e di manipolare le coscienze.
4. Casella anticipa il suo arrivo alle spiagge del purgatorio, perché da tre mesi l’angelo nocchiero accoglie chiunque voglia salire sulla sua nave. Le anime
possono anticipare l’arrivo in purgatorio, perché da
tre mesi possono beneficiare delle indulgenze che
ottengono per esse coloro che partecipano al giubileo – il primo giubileo della storia della Chiesa –,
iniziato appunto nel gennaio del 1300. Il poeta tace
che l’idea del giubileo è del suo acerrimo nemico, il
papa Bonifacio VIII. Fa sempre di tutto per metterlo
in cattiva luce: in If XIX, 52-57, trova il modo di 
Divina commedia. Purgatorio, a cura di P. Genesini 12
farlo andare all’inferno con l’accusa di simonia,
mentre è ancora vivo. All’avvicinarsi di Dante
l’anima di Niccolò III Orsini – un altro papa simoniaco – chiede se è Bonifacio VIII. Su suggerimento di
Virgilio Dante gli risponde con soddisfazione che
egli non lo è.
5. Qui come in séguito le anime provano meraviglia
nel vedere che Dante è vivo, e si avvicinano a lui,
piene di curiosità. Ne approfittano per raccontare la
loro storia, per farsi ricordare in vita e per chiedere
preghiere che accorcino la loro permanenza nel purgatorio. Nell’inferno Farinata degli Uberti si era accorto sùbito che il poeta era vivo: «O Tosco, che per
la città del foco Vivo ten vai così parlando onesto...» (If X, 22-23). Invece Guido da Montefeltro
non se ne accorge e racconta al poeta la sua storia,
che non voleva che si sapesse sulla terra (If XXVII,
61-136): egli era famoso per la sua astuzia e si è fatto ingannare dal papa Bonifacio VIII.
6. Dante non riesce ad abbracciare Casella, perché è
un’ombra vana, «fuorché nell’aspetto» (Pg II, 79-
81). Nell’inferno Virgilio prende in braccio tre volte
il poeta (If XIX, 34-45 e 124-130; e XXXIV, 70). In
séguito i due poeti Sordello da Goito e Virgilio si
abbracciano (Pg VI, 73-75). Non ha senso leggere la
Divina commedia per individuarne le contraddizioni. Dante non è un logico, è un poeta. Ugualmente
non ha senso leggere l’opera come un testo di storia
o di cronaca: il poeta manipola fatti e personaggi in
relazione alle sue esigenze narrative e ai problemi
affrontati e soprattutto in relazione alla prospettiva
di fondo su cui ha costruito la sua opera: la missione
salvifica che egli si attribuisce in Pd XVII, 118-142.
E come tale si prende la libertà di decidere come
vuole.
7. Dante incontra numerose schiere di anime nell’antipurgatorio, dal canto II al canto IX. Entra nella
prima cornice del purgatorio soltanto nel canto X;
giunge nella settima cornice nel canto XXVII. Poi
resta nel paradiso terrestre fino alla fine della cantica. L’antipurgatorio ospita gli spiriti negligenti, divisi in diverse schiere: gli scomunicati, i pigri che si
pentono in fin di vita, i morti di morte violenta, i
prìncipi. Le cornici ospitano progressivamente: i superbi, gli invidiosi, gli iracondi, gli accidiosi, gli
avari e i prodighi, i golosi, i lussuriosi. Nell’inferno
la disposizione era opposta: gli ignavi, poi le anime
dai lussuriosi agli eretici ai violenti, dai fraudolenti
ai traditori. Quindi via via che si sale i peccati sono
più leggeri. In cima al purgatorio si trova il paradiso
terrestre, da cui Adamo ed Eva sono stati cacciati.
8. Dante fa una delle osservazioni psicologiche più
penetranti del poema: «Noi eravam lunghesso mare
ancora...» (vv. 10-12). I versi riescono ad esprimere
efficacemente l’incertezza per il cammino davanti a
un paesaggio sconosciuto e il desiderio di continuare
il viaggio. L’incertezza e la titubanza caratterizzano
tutto il purgatorio: la via del bene costa fatica. E
Virgilio è costretto più volte a chiedere la strada o
ad orizzontarsi con il sole, che illumina e che è simbolo della divinità (If I, 18).
9. Il purgatorio è pieno di personaggi che appartengono alla giovinezza del poeta: gli anni che vanno
dal 1285 al 1300: il musicista Casella (II), l’intagliatore di liuti e chitarre Belacqua (IV), l’uomo politico Jacopo del Càssero (V), il giudice Nino Visconti (VIII), il cognato Forese Donati (XXIII). Più
avanti egli incontra il poeta Guido Guinizelli, iniziatore del Dolce stil novo (XXVI), e il poeta avversario Bonagiunta Orbicciani, della Scuola toscana
(XXIV). Parla anche di poesia: discutendo con Bonagiunta, egli dà la definizione di Dolce stil novo, a
quasi trent’anni di distanza (Pg XXIV, 52-54). La
definizione è postuma ed è abbondantemente manipolata. Durante il viaggio poi si aggiungono il poeta Sordello da Goito (VI-VIII) ed il poeta latino P.
Papinio Stazio (XXI-XXXIII). Ci sono anche gli avversari politici del poeta, come Bonconte da Montefeltro (Pg V), contro cui egli combatte nella battaglia di Campaldino (1289). Ma ora gli antichi odi e
le antiche passioni non ci sono più: sono scomparsi
con quel mondo.
10. L’Inferno è dominato dalla necessità di percorrere la strada che riporta a casa. Il poeta affronta il
viaggio con decisione, con coraggio, talvolta anche
con titubanza, con interesse verso i dannati e la loro
vita turbolenta, che li ha fatti finire nei vari cerchi.
Il Purgatorio invece è la cantica della nostalgia: il
poeta incontra gli amici della giovinezza ed ormai
ha perso la speranza di ritornare a Firenze. L’unico
rifugio e l’unico lenimento contro il tempo che passa
e la vecchiaia che avanza sono i ricordi della giovinezza, che comprensibilmente viene abbellita. Il Paradiso è infine la cantica del distacco: il poeta
guarda dall’alto, da lontano quest’«aiuola che ci fa
tanto feroci» (Pd XXII, 151). Il mondo che gli era
stato così caro e che aveva tanto amato è completamente cambiato. Egli è un sopravvissuto, può lanciare soltanto un messaggio di rinnovamento spirituale,
che non è detto che sarà ascoltato: i valori che stanno sorgendo sono completamente diversi da quelli di
soli 20 o 30 anni prima. Le nuove classi sociali sono
rampanti ed aggressive ed hanno una cieca fiducia
in se stesse, nel denaro e nella ricchezza.
11. Il canto va letto tenendo presente la situazione
analoga descritta in If, III, il canto equivalente dell’Inferno. I dannati sono spinti dalla giustizia divina
a voler oltrepassare l’Acherónte per andare nel cerchio a cui sono destinati per l’eternità. Si precipitano sulla barca del demonio Caronte, che batte con
il remo chiunque si siede. L’atmosfera è piena di dolore e di angoscia, e le anime bestemmiano la loro
razza e i loro genitori. Nel Purgatorio il vascello si
libra nell’aria leggero e veloce, portando moltissime
anime, ed è guidato da un angelo splendente. Gli
spiriti scendono e sono smarriti perché non conoscono il luogo, quindi si avviano in direzione del monte, dove espieranno i loro peccati. Prima di entrare
nelle cornici loro destinate, essi devono vagare
nell’antipurgatorio per un numero determinato di
anni. Dante vede il vascello che lo trasporterà dopo
la morte. Caronte aveva detto: “Per altra via, per altri porti, Verrai a piaggia, non qui, per passare: Più
lieve legno convien che ti porti” (If III, 91-93).
12. Rimproverate da Catone per l’indugio, le anime
si disperdono e si incamminano in direzione della 
Divina commedia. Purgatorio, a cura di P. Genesini 13
montagna. Il poeta le paragona a colombi che stanno
becchettando biada o loglio e che, impauriti, lasciano immediatamente il cibo, assaliti da una preoccupazione maggiore. Le metafore accompagnano il lettore per tutto il poema. In If I Dante paragona se
stesso prima a un naufrago (22 sgg.), poi a “quei che
volentieri acquista” (55 sgg.). In If III, 113 sgg. i
dannati che precipitano all’inferno sono paragonati
alle foglie autunnali che cadono dagli alberi. In If V
le anime dei lussuriosi sono paragonate a stornelli
(40 sgg.) e Francesca e Paolo a “colombe dal disio
chiamate” (82 sgg.). in If III, 28 sgg. Cèrbero è paragonato a un cane che si acquieta quando ha il pasto da divorare davanti a sé. In If XIII, 40 sgg. Pier
delle Vigne è paragonato a un “un stizzo verde
ch’arso sia Da l’un de’ capi”. In If XV, 4 sgg. gli argini di una bolgia sono paragonati a quelli costruiti
dai fiamminghi e dai padovani. Ma conviene cercare
anche quelle dei canti successivi.
13. Il Purgatorio canta la speranza di ascendere il
cielo, canta il ricordo del passato, la nostalgia per la
giovinezza e tutto ciò che alla giovinezza è collegato: la fiducia nel futuro, la gioia, l’amore. La seconda cantica è piena di personaggi legati alla giovinezza del poeta: Casella (Pg II), Belacqua (Pg IV),
Jacopo del Càssero e Bonconte da Montefeltro (Pg
V), Nino Visconti (Pg VIII), Forese Donati (Pg
XXIII-XXIV); e poi i poeti Bonagiunta Orbicciani
(Pg XXIV) e Guido Guinizelli (Pg XXVI). La cantica però impone anche quel progressivo distacco dai
problemi terreni, che si realizzerà completamente
nella terza cantica, dove le anime hanno perduto
l’aspetto fisico, che avevano sulla terra, per essere
puri spiriti. Appariranno come globi di luce.
La struttura del canto è semplice: 1) Dante e Virgilio sono sulla spiaggia, quando giunge l’angelo
nocchiero, che traghetta le anime dalla foce del Tevere alla spiaggia del purgatorio; 2) le anime che discendono dalla nave chiedono la strada ai due poeti,
che non gliela sanno dire, e impallidiscono di meraviglia quando si accorgono che Dante è vivo; 3) una
di esse, Casella, amico d’infanzia del poeta, abbraccia Dante; 4) il poeta gli chiede di cantargli una
canzone, come faceva in vita per consolarlo; 5) Casella intona Amor, che ne la mente mi ragiona,
scritta dallo stesso poeta; 6) le anime ascoltano attente, interrompendo il salmo; 7) ma compare Catone che le invita ad andare a farsi belle; 8) i due poeti ripartono sùbito dopo.
Divina commedia. Purgatorio, a cura di P. Genesini 14
Canto III
Avvegna che la subitana fuga
dispergesse color per la campagna,
rivolti al monte ove ragion ne fruga,
1
i’ mi ristrinsi a la fida compagna:
e come sare’ io sanza lui corso?
chi m’avria tratto su per la montagna?
4
El mi parea da sé stesso rimorso:
o dignitosa coscienza e netta,
come t’è picciol fallo amaro morso!
7
Quando li piedi suoi lasciar la fretta,
che l’onestade ad ogn’atto dismaga,
la mente mia, che prima era ristretta,
10
lo ‘ntento rallargò, sì come vaga,
e diedi ‘l viso mio incontr’al poggio
che ‘nverso ‘l ciel più alto si dislaga.
13
Lo sol, che dietro fiammeggiava roggio,
rotto m’era dinanzi a la figura,
ch’avea in me de’ suoi raggi l’appoggio.
16
Io mi volsi dallato con paura
d’essere abbandonato, quand’io vidi
solo dinanzi a me la terra oscura;
19
e ‘l mio conforto: “Perché pur diffidi?”,
a dir mi cominciò tutto rivolto;
“non credi tu me teco e ch’io ti guidi?
22
Vespero è già colà dov’è sepolto
lo corpo dentro al quale io facea ombra:
Napoli l’ha, e da Brandizio è tolto.
25
Ora, se innanzi a me nulla s’aombra,
non ti maravigliar più che d’i cieli
che l’uno a l’altro raggio non ingombra.
28
A sofferir tormenti, caldi e geli
simili corpi la Virtù dispone
che, come fa, non vuol ch’a noi si sveli.
31
Matto è chi spera che nostra ragione
possa trascorrer la infinita via
che tiene una sustanza in tre persone.
34
State contenti, umana gente, al quia;
ché se potuto aveste veder tutto,
mestier non era parturir Maria;
37
e disiar vedeste sanza frutto
tai che sarebbe lor disio quetato,
ch’etternalmente è dato lor per lutto:
40
io dico d’Aristotile e di Plato
e di molt’altri”; e qui chinò la fronte,
e più non disse, e rimase turbato.
43
Noi divenimmo intanto a piè del monte;
quivi trovammo la roccia sì erta,
che ‘ndarno vi sarien le gambe pronte.
46
Tra Lerice e Turbìa la più diserta,
la più rotta ruina è una scala,
verso di quella, agevole e aperta.
49
“Or chi sa da qual man la costa cala”,
disse ‘l maestro mio fermando ‘l passo,
“sì che possa salir chi va sanz’ala?”.
52
E mentre ch’e’ tenendo ‘l viso basso
essaminava del cammin la mente,
e io mirava suso intorno al sasso,
55
da man sinistra m’apparì una gente
d’anime, che movieno i piè ver’ noi,
e non pareva, sì venian lente.
58
1. Anche se la fuga improvvisa aveva disperso quelle anime per la campagna, in direzione del monte,
dove la giustizia le purifica, 4. io mi strinsi al compagno fidato: come sarei potuto correr via senza di
lui? chi mi avrebbe tratto su per la montagna? 7. Egli mi appariva punto dal rimorso [per il breve indugio]: o coscienza dignitosa e limpida, come un piccolo errore ti fa provare un amaro morso! 10. Quando i suoi piedi lasciarono quella fretta, che toglie il
decoro ad ogni azione, la mia mente, che prima era
concentrata [su Casella e su Catone], 13. allargò
l’attenzione al viaggio, desiderosa di cose nuove, e
rivolsi gli occhi al monte che s’innalza verso il cielo
più di ogni altro. 16. Il sole, che fiammeggiava rosso
dietro di noi, era interrotto davanti alla mia persona,
sulla quale si appoggiavano i suoi raggi. 19. Io mi
volsi di lato con la paura di essere abbandonato,
quando vidi la terra oscura (=l’ombra) soltanto davanti a me. 22. Il mio conforto: «Perché non ti fidi
ancora?» cominciò a dire rivolgendosi a me con tutta la persona. «Non mi credi con te e che ti guidi?
25. È già sera là dove è sepolto il mio corpo, dentro
il quale io facevo ombra: è a Napoli e vi è stato trasportato da Brindisi. 28. Ora, se davanti a me non
c’è alcuna ombra, non ti meravigliare più di quanto
non ti meravigli che i cieli lascino passare l’uno
all’altro i raggi [di luce]. 31. La virtù divina (=Dio)
dispone i corpi simili al mio a soffrire tormenti, caldi e geli; e, come fa, non vuole che a noi sia svelato.
34. Matto è chi spera che la nostra ragione possa
percorrere interamente la via infinita che tiene [Dio,
che è] una sostanza in tre persone. 37. O genti umane, accontentatevi di sapere che le cose stanno così,
perché, se aveste potuto veder tutto, non sarebbe stato necessario che Maria partorisse Cristo. 40. Perciò
vedeste desiderare invano quei pensatori che avrebbero voluto placare il loro desiderio [di conoscenza],
che invece devono scontare eternamente [nel limbo]:
43. parlo di Aristotele e di Platone e di molti altri.»
Qui chinò la fronte e più non disse, venendo preso
da turbamento. 46. Noi giungemmo intanto al piè
del monte; qui trovammo la roccia così scoscesa,
che invano avremmo cercato di salire. 49. Al confronto, la costiera più deserta e più dirupata tra Lèrici e Turbìa è una scala agevole e larga. 52. «Ora
chi sa da che parte la costa è meno ripida» disse il
mio maestro fermandosi, «così che possa salirla chi
va senz’ali?» 55. Mentre egli con il viso abbassato
rifletteva sul cammino e io guardavo in alto le pendici del monte, 58. alla mia sinistra comparve una
schiera d’anime, che camminavano verso di noi, ma
che sembravano ferme, tanto avanzavano lentamente. 
Divina commedia. Purgatorio, a cura di P. Genesini 15
“Leva”, diss’io, “maestro, li occhi tuoi:
ecco di qua chi ne darà consiglio,
se tu da te medesmo aver nol puoi”.
61
Guardò allora, e con libero piglio
rispuose: “Andiamo in là, ch’ei vegnon piano;
e tu ferma la spene, dolce figlio”.
64
Ancora era quel popol di lontano,
i’ dico dopo i nostri mille passi,
quanto un buon gittator trarria con mano,
67
quando si strinser tutti ai duri massi
de l’alta ripa, e stetter fermi e stretti
com’a guardar, chi va dubbiando, stassi.
70
“O ben finiti, o già spiriti eletti”,
Virgilio incominciò, “per quella pace
ch’i’ credo che per voi tutti s’aspetti,
73
ditene dove la montagna giace
sì che possibil sia l’andare in suso;
ché perder tempo a chi più sa più spiace”.
76
Come le pecorelle escon del chiuso
a una, a due, a tre, e l’altre stanno
timidette atterrando l’occhio e ‘l muso;
79
e ciò che fa la prima, e l’altre fanno,
addossandosi a lei, s’ella s’arresta,
semplici e quete, e lo ‘mperché non sanno;
82
sì vid’io muovere a venir la testa
di quella mandra fortunata allotta,
pudica in faccia e ne l’andare onesta.
85
Come color dinanzi vider rotta
la luce in terra dal mio destro canto,
sì che l’ombra era da me a la grotta,
88
restaro, e trasser sé in dietro alquanto,
e tutti li altri che venieno appresso,
non sappiendo ‘l perché, fenno altrettanto.
91
“Sanza vostra domanda io vi confesso
che questo è corpo uman che voi vedete;
per che ‘l lume del sole in terra è fesso.
94
Non vi maravigliate, ma credete
che non sanza virtù che da ciel vegna
cerchi di soverchiar questa parete”.
97
Così ‘l maestro; e quella gente degna
“Tornate”, disse, “intrate innanzi dunque”,
coi dossi de le man faccendo insegna.
100
E un di loro incominciò: “Chiunque
tu se’, così andando, volgi ‘l viso:
pon mente se di là mi vedesti unque”.
103
Io mi volsi ver lui e guardail fiso:
biondo era e bello e di gentile aspetto,
ma l’un de’ cigli un colpo avea diviso.
106
Quand’io mi fui umilmente disdetto
d’averlo visto mai, el disse: “Or vedi”;
e mostrommi una piaga a sommo ‘l petto.
109
Poi sorridendo disse: “Io son Manfredi,
nepote di Costanza imperadrice;
ond’io ti priego che, quando tu riedi,
112
vadi a mia bella figlia, genitrice
de l’onor di Cicilia e d’Aragona,
e dichi ‘l vero a lei, s’altro si dice.
115
Poscia ch’io ebbi rotta la persona
di due punte mortali, io mi rendei,
piangendo, a quei che volontier perdona.
118
61. «O maestro» dissi, «alza gli occhi. Ecco qui chi
ci darà consiglio, se tu non puoi averlo da te.» 64.
Allora egli guardò e con fare deciso rispose: «Andiamo in là, perché esse vengono [troppo] piano. Tu
intanto, o dolce figlio, conferma la speranza [che
troveremo la salita]». 67. Dopo un migliaio di passi
quel popolo era ancora lontano io dico quanto un
buon lanciatore scaglierebbe una pietra con la mano,
70. quando si strinsero tutte alla parete rocciosa del
monte e rimasero ferme e strette l’una all’altra, come se ne sta a guardare chi è preso da dubbi. 73. «O
spiriti morti in grazia di Dio, o spiriti già destinati al
paradiso» Virgilio incominciò, «per quella pace che,
io credo, voi tutti aspettate, 76. diteci dove la montagna è meno ripida, così che sia possibile salire,
perché perder tempo a chi più sa più dispiace.» 79.
Come le pecorelle escono dall’ovile ad una ad una,
a due a due, a tre, e le altre stanno timidette con
l’occhio e il muso abbassato a terra, 82. e ciò che fa
la prima fanno anche le altre, addossandosi a lei, se
si ferma, [rimanendo] semplici e tranquille, senza
sapere perché; 85. così io vidi allora muoversi per
venire verso di noi la prima fila di quella schiera
fortunata, pudìca in faccia e dignitosa nei movimenti. 88. Le prime anime, quando videro per terra la
luce del sole interrotta alla mia destra, così che la
mia ombra si proiettava sulla parete rocciosa, 91. si
arrestarono e si ritrassero un po’ indietro. Tutte le
altre, che venivano dietro, pur non sapendo il motivo, fecero altrettanto. 94. «Senza che lo domandiate, vi dico apertamente che questo che vedete è il
corpo di un uomo; perciò la luce del sole è rotta per
terra. 97. Non meravigliàtevi, ma state ben sicuri
che soltanto con l’aiuto proveniente dal cielo egli
cerca di salire questa parete impervia.» 100. Così
disse il maestro. Quella gente destinata alla beatitudine disse: «Tornate indietro e procedete davanti a
noi». E ci fece cenno con il dorso della mano. 103.
Uno di loro incominciò: «Chiunque tu sia, pur continuando il cammino, volgi lo sguardo a me, cerca di
ricordare se di là mi vedesti mai». 106. Io mi volsi
verso di lui e lo guardai fisso: era biondo e bello e di
gentile aspetto, ma un colpo di spada gli aveva tagliato uno dei cigli. 109. Quando io risposi cortesemente che non l’avevo visto mai, egli disse: «Ora
osserva qui» e mi fece vedere una ferita in mezzo al
petto. 112. Poi sorridendo disse: «Io son Manfredi
di Svevia, nipote dell’imperatrice Costanza d’Altavilla, perciò io ti prego, quando ritorni sulla terra,
115. di andar dalla mia bella figlia, madre del re di
Sicilia (=Federico II di Sicilia) e del re di Aragona
(=Giacomo II di Aragona) e di dirle il vero (=che io
sono salvo), se [nel mondo dei vivi] si dice diversamente. 118. Dopo che ebbi il corpo ferito da due
colpi mortali, io piansi le mie colpe e mi rivolsi a
colui che perdona volentieri (=Dio). 
Divina commedia. Purgatorio, a cura di P. Genesini 16
Orribil furon li peccati miei;
ma la bontà infinita ha sì gran braccia,
che prende ciò che si rivolge a lei.
121
Se ‘l pastor di Cosenza, che a la caccia
di me fu messo per Clemente allora,
avesse in Dio ben letta questa faccia,
124
l’ossa del corpo mio sarieno ancora
in co del ponte presso a Benevento,
sotto la guardia de la grave mora.
127
Or le bagna la pioggia e move il vento
di fuor dal regno, quasi lungo ‘l Verde,
dov’e’ le trasmutò a lume spento.
130
Per lor maladizion sì non si perde,
che non possa tornar, l’etterno amore,
mentre che la speranza ha fior del verde.
133
Vero è che quale in contumacia more
di Santa Chiesa, ancor ch’al fin si penta,
star li convien da questa ripa in fore,
136
per ognun tempo ch’elli è stato, trenta,
in sua presunzion, se tal decreto
più corto per buon prieghi non diventa.
139
Vedi oggimai se tu mi puoi far lieto,
revelando a la mia buona Costanza
come m’hai visto, e anco esto divieto;
142
ché qui per quei di là molto s’avanza”. 145
121. I miei peccati furono orribili, ma la bontà infinita [di Dio] è così grande, che accoglie chiunque si
rivolge ad essa. 124. Se il vescovo di Cosenza, che
allora fu mandato a perseguitarmi dal papa Clemente IV, avesse ben considerato questo aspetto di Dio
(=la misericordia), 127. le ossa del mio corpo sarebbero ancora in capo al ponte presso Benevento, sotto
la custodia di un pesante mucchio di sassi. 130. Ora
le bagna la pioggia e le muove il vento fuori del regno di Napoli, quasi lungo il Verde (=il fiume Garigliano), dove egli le fece trasportare a lume spento.
133. Per le scomuniche del papa e dei vescovi
l’amore eterno non si può perdere a tal punto che
non possa tornare, finché c’è un filo di speranza.
136. È vero che chi muore in contumacia di santa
Chiesa, anche se in fin di vita si pente, deve rimanere escluso dal monte 139. trenta volte il periodo di
tempo in cui è rimasto nella sua ostinata superbia, se
tale tempo, stabilito dalla legge divina, non viene
accorciato dalle buone preghiere (=quelle di coloro
che sono in grazia di Dio). 142. Vedi ora se tu mi
puoi far contento, rivelando alla mia buona Costanza che mi hai visto salvo ed anche [che devo sottostare a] questo divieto, 145. perché qui si avanza
molto [nell’espiazione della pena] grazie alle preghiere dei vivi».
I personaggi
Manfredi di Svevia (1231ca.-1266) è figlio naturale
di Federico II di Svevia (1194-1250). Alla morte
del padre continua l’opera di consolidamento del
regno. Nel 1258 cinge la corona del regno di Sicilia,
del ducato di Puglia e del principato di Capua. In tal
modo prevarica i diritti del nipote Corradino (1251-
1268) e soprattutto va contro i divieti della Chiesa,
che vantava diritti di derivazione feudale sul suo regno. La Chiesa reagisce con numerose scomuniche,
ma egli continua l’opera di consolidamento dello
Stato. Il suo potere aumenta con la vittoria ghibellina di Montaperti (1260). Muore nella battaglia di
Benevento (1266), combattendo valorosamente contro Carlo I d’Angiò, che era stato chiamato in Italia
dal papa Clemente IV. Nel 1268 con la decapitazione di Corradino, sconfitto a Tagliacozzo dallo stesso
Carlo I d’Angiò, termina la casa di Svevia.
Costanza d’Altavilla (1154-1198) è figlia di Ruggero II di Sicilia. Nel 1186 sposa l’imperatore Enrico VI di Svevia. È madre di Federico II (1194-
1250), il quale è padre di Manfredi. Dante la colloca tra gli spiriti inadempienti dei voti (Pd III, 109-
120).
Lèrici e Turbìa sono due località particolarmente
scoscese della Riviera ligure, la prima vicina a La
Spezia, la seconda vicina a Nizza.
Commento
1. Il canto ha una struttura ormai consolidata: un inizio, un primo argomento, quindi la parte centrale,
cioè quella più importante. Le tre parti sono tra loro
fortemente in contrasto per il contenuto e per le emozioni e le reazioni che provocano nei protagonisti
e nel lettore. La prima parte poi collega il canto con
il canto precedente. È l’«aggancio», una tecnica
ormai sperimentata sia agli inizi sia alla fine dei
canti. Il passaggio da una parte all’altra è veloce
ed improvviso. Peraltro la rapidità – le «poche parole», il carattere sintetico di ogni passo, la «densità
dei versi» – è una costante dell’opera.
1.1. L’inizio è il rimorso che Virgilio prova per
l’indugio provocato dal fascino del canto di Casella,
che aveva colpito anche le anime appena giunte dalle foci del Tevere. Il rimorso è ingiustificato (né lui
né Dante sono sotto la giurisdizione di Minosse, egli
proviene dal limbo, Dante è ancora vivo). Ciò non
ostante si sente rimproverato, perché ha una coscienza sensibile al bene e al male e perché ha effettivamente indugiato. Altrove inviterà il poeta ad accelerare il cammino (Pg IV, 136-139). Il poeta riprende un motivo già trattato in precedenza: la capacità della cultura di manipolare la ragione e i sensi. Il riferimento va inevitabilmente a Francesca da
Polenta che si abbandona all’amore di Paolo Malatesta: proprio la cultura fa scoprire a lui la bellezza
fisica di lei e il piacere che lei gli può dare; e a lei
le stesse cose (If V, 118-138). Il poeta riserva alle
donne depravate – Mirra, la moglie di Putifarre,
Raab – l’iniziativa sessuale verso gli uomini.
1.2. Il primo argomento è costituito da una questione
teologica molto grave: i raggi del sole non fanno alcuna ombra quando attraversano il corpo di Virgilio,
perciò la ragione si deve accontentare di quel che
vede, perché non può capire tutto, non può capire le
verità di fede. Se potesse capire tutto, non era necessario che Cristo venisse sulla terra e si facesse crocifiggere. Il poeta riesce a trattare il problema dei limiti della ragione umana in poche parole e in maniera chiara ed efficace. Il lettore memorizza subito
la formulazione: «Matto è chi spera...» (v. 34).
Divina commedia. Purgatorio, a cura di P. Genesini 17
1.3. Il secondo ed ultimo argomento – il tema centrale del canto – è costituito da quattro motivi associati e sovrapposti: a) la descrizione dell’aspetto fisico di Manfredi di Svevia, figlio illegittimo e di
fatto imperatore; b) la storia della vita peccaminosa
di Manfredi; c) la dimenticanza del vescovo di Cosenza; e d) l’infinita misericordia di Dio, che è disposto a perdonare anche nell’ultimo istante di vita.
1.4. Il canto è efficace proprio per le parti tra loro in
forte contrasto e per la quadruplice sovrapposizione
che si verifica nella parte centrale, quella in cui il
personaggio racconta la sua storia. In tal modo il poeta – alla fine e per bocca del testimonial – può invitare i vivi a pregare per i morti e a farlo in grazia
di Dio (altrimenti le preghiere non sono efficaci; ciò
comporta che essi devono prima mettersi in grazia di
Dio). Nello stesso tempo egli riesce a collocare nella
giusta prospettiva – né troppa né troppo poca importanza – le scomuniche comminate dalla Chiesa.
2. Virgilio, simbolo della ragione, ribadisce più volte i limiti della conoscenza umana (vv. 34-45).
Questo canto ne presenta la formulazione più pregnante. Nel purgatorio Virgilio si trova in difficoltà
a individuare la retta via, perciò chiede numerose
volte la strada alle anime che i due poeti incontrano.
L’esempio più intenso dei limiti della ragione umana è costituito dall’episodio di Ulisse: l’eroe greco
sacrifica gli affetti familiari (non aveva mai visto il
figlio Telèmaco), per dimostrare il suo valore e per
conseguire la conoscenza. Ma davanti alle spiagge
del purgatorio un turbine pone fine alla sua impresa
e affonda la nave, lui ed i suoi compagni (If XXVI,
85-142).
3. La ragione medioevale è limitata, ma non si deve
fraintendere sui limiti, come sempre e in malafede si
è fatto: i limiti non sono ad un palmo di naso dalla
ragione, riguardano soltanto la comprensione delle
verità di fede. Soltanto le verità di fede sono esclude alla comprensione della ragione. Per il resto essa
si dispiega in tutto l’universo. E non è poco. La ragione illuministica invece, al di là delle affermazioni, è radicalmente limitata. È soltanto la ragione inventata dalla borghesia francese per chiedere riforme sociali e per scalzare i privilegi della nobiltà e
del clero. Tutto questo è giusto, perché ogni classe
fa o deve fare i suoi interessi. Ed essa li fa in particolar modo accusando di oscurantismo e di superstizione il Medio Evo, il periodo a cui risalivano i titoli nobiliari. Una volta ottenuti questi risultati, sarebbe ritornata a dormire. Ma essa è semplicemente una
ragione strumentale e perciò ha il respiro corto, tanto che è sconfitta, non ottiene le riforme, ed è costretta a ricorrere alla violenza per affermarsi
(1789). Dopo la Rivoluzione francese essa diventa
la ragione positivistica, che adora i fatti e si vanta
dei risultati delle scienze. È ancora al servizio della
borghesia e contrabbanda come universali ed eterni i
valori della borghesia...
3.1. La parola limite va intesa in modo corretto. Significa confine. Ed ogni cosa è limitata e delimitata
da confini. Limite quindi non significa qualcosa di
ristretto o di limitato nell’accezione moderna della
parola. E, ovviamente, ogni cosa ha dei confini, più
o meno estesi, che la delimitano e la distinguono
dalla altre cose, altrimenti non esisterebbe. Il problema dei limiti quindi va posto in questi termini,
dove sono questi limiti, fin dove si estendono, che
cosa includono e che cosa escludono. Se si dovesse
quantificare, si potrebbe dire che l’ambito della ragione è estesissimo, perché riguarda tutto l’universo;
quello della fede ristrettissimo, perché riguarda non
più di una dozzina di verità di fede. Insomma la fede, per quanto sia importante, è soltanto la punta di
un iceberg.
3.2. Unita alla rivelazione, che si trova nelle Sacre
scritture, la ragione poi può invadere l’ambito della
fede e costruire la teologia razionale. Essa diventa
impotente soltanto quando l’uomo deve abbandonarsi alla fede mistica: alla fine del viaggio Beatrice
lascia Dante e cede il posto a san Bernardo, simbolo
della fede mistica (Pd XXX). Soltanto davanti a Dio
la ragione e le parole umane sono impotenti. Ma interviene lo stesso Dio a farsi conoscere dal poeta.
3.3. Dante pone dei limiti alla ragione umana, ma
poi non si rassegna e se ne infischia di ciò che egli
stesso ha detto. In Pg XXV egli propone la teoria
del corpo umbratile, elaborata in analogia alla formazione del corpo fisico nel grembo di una donna.
3.4. Ma la ragione umana ha per lo meno due aspetti, indicati da due figure: Ulisse (If XXVI) e Guido
da Montefeltro (If XXVII). Ulisse dimentica il figlio, il padre e la moglie per andare a conoscere il
mondo disabitato. Guido si imbroglia da solo con il
suo ragionamento. I due personaggi in vita (il secondo anche in morte e dopo la morte) hanno praticato
la ragione fraudolenta. E con successo (grazie all’inganno del cavallo il primo rese possibile ai greci la
conquista di Troia; grazie ad inganni e ad astuzie il
secondo s’impose in tutta l’Europa), ma ora sono
puniti nel girone dei fraudolenti. Guido però ha fatto
anche qualcos’altro: con la ragione ha fatto un ragionamento campato per aria, cioè sbagliato. La ragione umana non è infallibile, può sbagliare.
4. Manfredi di Svevia è presentato con una delle più
potenti descrizioni della Divina commedia: «Biondo era e bello e di gentile aspetto, Ma l’un de’ cigli
un colpo [di spada] aveva diviso» (vv. 107-108).
Dante gli attribuisce i caratteri fisici che aveva: i
capelli biondi dei germani e la gentilezza, legata alla sua ricchezza e alla sua nobiltà. La ferità al ciglio
dimostra anche il suo coraggio sul campo di battaglia. Com’è noto, alla corte palermitana di Federico
II di Svevia sorge la Scuola siciliana (1230-60ca.), i
cui maggiori esponenti sono Giacomo da Lentini,
Giacomino Pugliese, Pier delle Vigne e lo stesso sovrano. Le corti del tempo erano luoghi di cultura.
Continueranno ad esserlo pure nei secoli successivi,
anche se acquista sempre più importanza la cultura
prodotta nelle università e quella elaborata in città.
5. Per bocca di Manfredi Dante media due tesi contrapposte: a) la volontà di Dio è superiore alle decisioni del papa; e b) quel che il papa lega sulla terra,
sarà legato anche nei cieli. Egli sostiene che la clemenza di Dio è infinita, perciò l’uomo può sempre
sperare di salvarsi; tuttavia le pene che il papa ha
comminato sulla terra vanno in ogni caso espiate 
Divina commedia. Purgatorio, a cura di P. Genesini 18
nell’al di là (Possono peraltro essere abbreviate dalle preghiere dei vivi). Una soluzione molto equilibrata, che non toglie potere al papa ma che non gli
attribuisce nemmeno un potere uguale a quello di
Dio. Il che sarebbe stato effettivamente eccessivo.
5.1. Il canto insiste sulla misericordia di Dio, che è
infinita, e poi sul fatto che il papa e i vescovi se ne
sono dimenticati, ma che non possono in nessun caso
annullarla con le scomuniche. Anche nei canti successivi il poeta insiste sulla misericordia di Dio, su
un pentimento sincero e sulla capacità che le preghiere hanno di ridurre la pena alle anime del purgatorio.
6. Virgilio afferma che, più si sale la montagna del
purgatorio, più la salita diventa agevole (vv. 91-93).
La tesi sembra una licenza poetica, poiché in montagna più si sale, più si fa fatica. Se non altro perché
la fatica si accumula. Vale però la pena di tenere
presenti due cose. La prima è la teoria dei luoghi
naturali. In base a questa teoria ogni cosa tende al
suo luogo naturale: i corpi pesanti verso il basso, il
fuoco verso l’alto. E l’esperienza conferma la correttezza di questa teoria. La seconda è che il Medio
Evo vede la realtà in modo completamente diverso e
con categorie mentali completamente diverse dalle
nostre. Tra il cielo e la terra c’era un via vai di angeli, tra l’inferno e la terra un via vai di demoni.
Dio era vicino e interveniva con la Provvidenza nella storia umana. Tutto mostrava la presenza della
Trinità divina. Il Medio Evo è troppo vicino a noi e
noi siamo troppo immersi ancora nella sua cultura,
per poterlo capire. Il riferimento alla religione greca
potrebbe essere più esplicativo. Per i greci le storie
mitologiche costituivano una effettiva spiegazione
della realtà. Noi oggi le consideriamo discorsi inventati e inverosimili, applicando anacronisticamente ad essi il nostro concetto di realtà e di spiegazione. Invece noi dovremmo avvicinarci ai miti in modo tale da sentirli effettiva spiegazione della realtà;
per di più essi erano facili da ricordare e alla portata
di tutti. Le altre spiegazioni, quelle che saranno dette scientifiche, compariranno soltanto in séguito e
molti secoli dopo. Erano impensabili e inimmaginabili. Non si deve poi dimenticare che la fisica moderna, quella di G. Galilei (1564-1642), non poteva
nascere se non ci fossero stati i fisici parigini e la loro teoria dell’impeto. Si potrebbe anche ricordare
che in nessun’epoca storica la logica ha avuto uno
sviluppo come nel Medio Evo…
6.1. La differenza maggiore tra Età contemporanea e
Medio Evo è la concezione della realtà. E quella
medioevale, più corretta e più adeguata, è incentrata
sull’idea che il mondo sia complesso e che servano
strumenti concettuali molto complessi per conoscerlo. Il linguaggio si può usare in quattro modi diversi: letterale, allegorico, anagogico, morale. Ma
non ci si deve meravigliare se talvolta il linguaggio
è inadeguato ad esprimere la realtà. Il mondo contemporaneo scopre con estrema difficoltà la complessità del mondo reale e l’impossibilità di una conoscenza semplice e chiara, che unisca un termine, il
significante, alla cosa designata, il significato. Il
tentativo neoempiristico di costruire un linguaggio
fisicalistico fallisce: l’Enciclopedia delle scienza
unificate (Chicago, 1929) viene presto interrotta,
poiché le difficoltà a cui va incontro risultano insormontabili. Un po’ di conoscenza storica avrebbe
evitato di intraprendere una via che era già stata esclusa da 600 anni perché impraticabile in quanto
semplicistica.
7. Il canto finisce sottolineando l’importanza delle
preghiere dei vivi nell’abbreviare le pene delle anime purganti. In Pg XI, 31-33, si sottolinea l’importanza delle preghiere delle anime purganti a favore dei vivi. Nelle società tradizionali era intensissimo il rapporto tra i vivi ed i morti, perché la solidarietà e la collaborazione erano gli unici modi per
superare la debolezza dell’uomo nei confronti della
natura. L’uomo era indifeso contro il grande temporale come contro il piccolo, contro la peste come
contro una piccola influenza. E la morte era la compagna di ogni giorno della vita. La Chiesa estende la
solidarietà anche ai morti e dai morti ai vivi mediante le preghiere.
8. Il canto contiene una delle sentenze più significative della Divina commedia: «’l perder tempo a chi
più sa più dispiace» (v. 78). La poesia di Dante è
estremamente articolata: si dispiega anche nella cultura sapienziale dei proverbi e della vita quotidiana.
9. Dante ritiene che l’Impero debba essere garanzia
di pace e di giustizia, ma vede che un papa suscita
un sovrano (Carlo I d’Angiò) contro l’imperatore
(Manfredi prima, Corradino poi) e che l’imperatore
è sconfitto e ucciso. Vede anche l’inerzia degli imperatori tedeschi del suo tempo (Pg VI, 97-117) e le
continue lotte tra guelfi e ghibellini (Pd VI, 97-
111). E condanna.
10. In Pg III, 79-84, le anime sono paragonate a pecorelle che escono dall’ovile. Le metafore che fanno
riferimento ad animali sono particolarmente diffuse
nel poema.
11. Il canto, come tanti altri, può essere considerato
un esempio di analisi complessa di problemi complessi. Sono coinvolti il credente peccatore, la Chiesa, Dio, la misericordia di Dio, la dimenticanza del
vescovo di Cosenza e di molti ecclesiastici, il rapporto tra i vivi e i morti (e viceversa). Il poeta riesce
ad essere chiaro, didattico e persuasivo: tutte le variabile sono state considerate e giustamente valutate
nell’elaborazione delle risposte. E le risposte sono
soddisfacenti per tutti gli interessati.
La struttura del canto è semplice: 1) Virgilio spiega a Dante che Dio dispone i corpi delle anime a
soffrire le punizioni, ma non permette che la ragione
umana capisca come ciò possa succedere; 2) i due
poeti incontrano una schiera di anime, una di esse si
presenta e racconta la sua storia; 3) è Manfredi di
Svevia, che si lamenta perché il vescovo di Cosenza
ha dissepolto il suo corpo e lo ha portato fuori del
regno di Napoli; 4) non lo avrebbe fatto, se avesse
ricordato che Dio è sempre misericordioso: 5) le
scomuniche del papa e dei vescovi non possono impedire di ritornare a Dio e di ottenere il suo perdono; perciò 6) il poeta può riferire sulla terra che egli
è salvo.
Divina commedia. Purgatorio, a cura di P. Genesini 19
Canto IV
Quando per dilettanze o ver per doglie,
che alcuna virtù nostra comprenda
l’anima bene ad essa si raccoglie,
1
par ch’a nulla potenza più intenda;
e questo è contra quello error che crede
ch’un’anima sovr’altra in noi s’accenda.
4
E però, quando s’ode cosa o vede
che tegna forte a sé l’anima volta,
vassene ‘l tempo e l’uom non se n’avvede;
7
ch’altra potenza è quella che l’ascolta,
e altra è quella c’ha l’anima intera:
questa è quasi legata, e quella è sciolta.
10
Di ciò ebb’io esperienza vera,
udendo quello spirto e ammirando;
ché ben cinquanta gradi salito era
13
lo sole, e io non m’era accorto, quando
venimmo ove quell’anime ad una
gridaro a noi: “Qui è vostro dimando”.
16
Maggiore aperta molte volte impruna
con una forcatella di sue spine
l’uom de la villa quando l’uva imbruna,
19
che non era la calla onde saline
lo duca mio, e io appresso, soli,
come da noi la schiera si partìne.
22
Vassi in Sanleo e discendesi in Noli,
montasi su in Bismantova ‘n Cacume
con esso i piè; ma qui convien ch’om voli;
25
dico con l’ale snelle e con le piume
del gran disio, di retro a quel condotto
che speranza mi dava e facea lume.
28
Noi salavam per entro ‘l sasso rotto,
e d’ogne lato ne stringea lo stremo,
e piedi e man volea il suol di sotto.
31
Poi che noi fummo in su l’orlo suppremo
de l’alta ripa, a la scoperta piaggia,
“Maestro mio”, diss’io, “che via faremo?”.
34
Ed elli a me: “Nessun tuo passo caggia;
pur su al monte dietro a me acquista,
fin che n’appaia alcuna scorta saggia”.
37
Lo sommo er’alto che vincea la vista,
e la costa superba più assai
che da mezzo quadrante a centro lista.
40
Io era lasso, quando cominciai:
“O dolce padre, volgiti, e rimira
com’io rimango sol, se non restai”.
43
“Figliuol mio”, disse, “infin quivi ti tira”,
additandomi un balzo poco in sùe
che da quel lato il poggio tutto gira.
46
Sì mi spronaron le parole sue,
ch’i’ mi sforzai carpando appresso lui,
tanto che ‘l cinghio sotto i piè mi fue.
49
A seder ci ponemmo ivi ambedui
vòlti a levante ond’eravam saliti,
che suole a riguardar giovare altrui.
52
Li occhi prima drizzai ai bassi liti;
poscia li alzai al sole, e ammirava
che da sinistra n’eravam feriti.
55
Ben s’avvide il poeta ch’io stava
stupido tutto al carro de la luce,
ove tra noi e Aquilone intrava.
58
1. Quando per impressioni gradevoli o dolorose, che
una nostra facoltà riceva in sé, l’anima si concentra
tutta in essa, 4. [allora] appare che non intenda più
alcun’altra facoltà. E questo [fatto] è contro quell’errore (=dimostra la falsità della tesi – di platonici
e manichei –), che crede che in noi un’anima si accenda sopra un’altra. 7. E perciò, quando si ode o si
vede una cosa che attiri fortemente su di sé l’anima,
se ne va il tempo, e l’uomo non se ne accorge, 10.
perché una facoltà è quella che avverte il tempo,
un’altra quella che raccoglie l’anima intera: questa è
quasi legata [all’anima], quella ne è sciolta. 13. Io
ebbi una vera esperienza di ciò ascoltando quello
spirito (= Manfredi di Svevia) e meravigliandomi
[di ciò che diceva]. Così di ben cinquanta gradi era
salito il sole 16. – ed io non me n’ero accorto –,
quando venimmo dove quelle anime tutte insieme
gridarono a noi: «Questa è la strada di cui ci avete
domandato». 19. L’uomo del contado molte volte
chiude con una piccola forcata di spine, quando
l’uva imbruna (=diventa matura; cioè d’autunno),
un’apertura più grande di quella 22. che era il varco
per dove salì la mia guida, ed io dietro, soli, non appena la schiera [delle anime] si allontanò da noi. 25.
Si va a San Leo, si discende a Noli, si sale a
Bismantova e sul monte Caccùme soltanto a piedi,
ma qui convien (=è necessario) che l’uomo voli 28.
– io dico con le ali snelle e con le piume del grande
desiderio – dietro a quella guida, che mi dava speranza e mi faceva vedere la via. 31. Noi salimmo
dentro la spaccatura della roccia e da ogni lato ci
stringeva la parete, tanto che il terreno richiedeva
[che ci aiutassimo con] i piedi e le mani. 34. Dopo
che fummo sul margine superiore dell’alta ripa, nel
pendìo ormai visibile: «O maestro mio» io dissi,
«che via faremo?». 37. Ed egli a me: «Non cambiar
[direzione a]i tuoi passi, continua a camminare dietro di me sempre verso il monte, finché non ci appaia una saggia guida». 40. La sommità [del monte]
era così alta, che vinceva la vista (=non si vedeva),
ed il fianco era assai più ripido del raggio che da
mezzo quadrante (=45 gradi) va al centro [del cerchio]. 43. Io ero stanco, quando cominciai: «O dolce
padre, vòlgiti e guarda come io rimango solo, se tu
non ti fermi». 46. «O figlio mio, trascìnati fin qui»
disse additandomi un ripiano poco più in su, che da
quel lato girava tutto il monte. 49. Così mi spronarono le sue parole che mi sforzai, salendo a carponi
dietro di lui, finché il ripiano non mi fu sotto i piedi.
52. Lì ci ponemmo ambedue a sedere, rivolti ad oriente, da dove eravamo saliti, perché di solito giova
riguardare [la strada percorsa]. 55. Prima diressi gli
occhi alla spiaggia sottostante, poi li alzai verso il
sole, e guardavo meravigliato che ci colpisse da sinistra. 58. Ben s’accorse il poeta che io stavo tutto
stupito [rivolto] al carro della luce (=il sole), che
s’inoltrava tra noi e il vento Aquilone (=il settentrione). 
Divina commedia. Purgatorio, a cura di P. Genesini 20
Ond’elli a me: “Se Castore e Poluce
fossero in compagnia di quello specchio
che sù e giù del suo lume conduce,
 61
tu vedresti il Zodiaco rubecchio
ancora a l’Orse più stretto rotare,
se non uscisse fuor del cammin vecchio.
 64
Come ciò sia, se ‘l vuoi poter pensare,
dentro raccolto, imagina Siòn
con questo monte in su la terra stare
 67
sì, ch’amendue hanno un solo orizzòn
e diversi emisperi; onde la strada
che mal non seppe carreggiar Fetòn,
 70
vedrai come a costui convien che vada
da l’un, quando a colui da l’altro fianco,
se lo ‘ntelletto tuo ben chiaro bada”.
 73
“Certo, maestro mio,”, diss’io, “unquanco
non vid’io chiaro sì com’io discerno
là dove mio ingegno parea manco,
 76
che ‘l mezzo cerchio del moto superno,
che si chiama Equatore in alcun’arte,
e che sempre riman tra ‘l sole e ‘l verno,
 79
per la ragion che di’, quinci si parte
verso settentrion, quanto li Ebrei
vedevan lui verso la calda parte.
 82
Ma se a te piace, volontier saprei
quanto avemo ad andar; ché ‘l poggio sale
più che salir non posson li occhi miei”.
 85
Ed elli a me: “Questa montagna è tale,
che sempre al cominciar di sotto è grave;
e quant’om più va sù, e men fa male.
 88
Però, quand’ella ti parrà soave
tanto, che sù andar ti fia leggero
com’a seconda giù andar per nave,
 91
allor sarai al fin d’esto sentiero;
quivi di riposar l’affanno aspetta.
Più non rispondo, e questo so per vero”.
94
E com’elli ebbe sua parola detta,
una voce di presso sonò: “Forse
che di sedere in pria avrai distretta!”.
97
Al suon di lei ciascun di noi si torse,
e vedemmo a mancina un gran petrone,
del qual né io né ei prima s’accorse.
100
Là ci traemmo; e ivi eran persone
che si stavano a l’ombra dietro al sasso
come l’uom per negghienza a star si pone.
103
E un di lor, che mi sembiava lasso,
sedeva e abbracciava le ginocchia,
tenendo ‘l viso giù tra esse basso.
106
“O dolce segnor mio”, diss’io, “adocchia
colui che mostra sé più negligente
che se pigrizia fosse sua serocchia”.
109
Allor si volse a noi e puose mente,
movendo ‘l viso pur su per la coscia,
e disse: “Or va tu sù, che se’ valente!”.
112
Conobbi allor chi era, e quella angoscia
che m’avacciava un poco ancor la lena,
non m’impedì l’andare a lui; e poscia
115
ch’a lui fu’ giunto, alzò la testa a pena,
dicendo: “Hai ben veduto come ‘l sole
da l’omero sinistro il carro mena?”.
118
61. Perciò mi disse: «Se Castore e Polluce (=la costellazione dei Gemelli) fossero in congiunzione di
quello specchio (=il sole) che rischiara con la sua
luce l’emisfero settentrionale e meridionale [della
terra], 64. tu vedresti lo Zodiaco rosseggiante ruotare ancor più vicino alle due Orse (=ancor più a settentrione), se non uscisse fuori del vecchio cammino. 67. Se, tutto raccolto in te, vuoi poter pensare
come ciò avvenga, immagina che Gerusalemme stia
sulla terra con questo monte 70. in modo che ambedue abbiano lo stesso orizzonte ed emisferi opposti;
perciò la strada, che Fetónte – male per lui! – non
seppe percorrere con il carro [del padre Apollo], 73.
vedrai come rispetto a questo monte convien (=è necessario) che vada da una parte, mentre rispetto a
Gerusalemme [convien che vada] dall’altra, se il tuo
intelletto riesce a veder chiaramente». 76. «Certamente, o maestro mio» dissi, «io non vidi mai chiaro
come ora discerno là, dove il mio intelletto appariva
incapace di capire, 79. che il cerchio mediano del
cielo stellato – che in astronomia si chiama equatore e che rimane sempre tra l’estate e l’inverno – 82.
per la ragione che dici parte da qui (=dal purgatorio)
verso settentrione, mentre gli ebrei lo vedevano verso la parte calda [della terra; cioè verso meridione].
85. Ma, se a te piace [rispondermi], saprei volentieri
quanta strada dovremo percorrere, perché il monte
sale più di quanto non possano salire i miei occhi.»
88. Ed egli a me: «Questa montagna è tale, che è
sempre faticosa, quando si comincia dal basso; ma,
quanto più si sale, tanto meno fa male (=stanca). 91.
Perciò, quando essa ti apparirà tanto dolce, che
l’andar su ti sarà leggero – come l’andar giù, secondando la corrente, per la nave –, 94. allora sarai alla
fine di questo sentiero. Qui férmati, per riposar
l’affanno [della salita]. Non dico altro; e questo [che
ho detto] so che è vero». 97. E, come ebbe finito di
parlare, una voce risuonò lì vicino: «Forse avrai bisogno di sederti, prima [di arrivare lassù]!». 100. Al
suono di lei ciascuno di noi si voltò, e vedemmo a
sinistra un gran pietrone, del quale prima né io né
egli ci eravamo accorti. 103. Ci spostammo là. Qui
c’erano persone che stavano all’ombra dietro alla
roccia, come l’uomo per negligenza si mette a stare.
106. E uno di loro, che mi sembrava stanco, sedeva
ed abbracciava le ginocchia, tenendo il viso giù basso tra esse. 109. «O mio dolce signore» io dissi,
«guarda colui che si mostra più negligente che se la
pigrizia fosse sua sorella!» 112. Allora [quell’anima] si rivolse a noi e ci prestò attenzione, muovendo il capo [un po’] su per la coscia, e disse: «Ora
va’ tu su, che sei bravo!». 115. Allora conobbi chi
era, e quell’angoscia, che mi accelerava ancora un
poco il respiro, non m’impedì d’andare fino a lui; e,
dopo 118. che fui giunto da lui, alzò la testa appena,
dicendo: «Hai visto bene come il sole conduce il
carro (=risplende) alla tua sinistra?». 
Divina commedia. Purgatorio, a cura di P. Genesini 21
Li atti suoi pigri e le corte parole
mosser le labbra mie un poco a riso;
poi cominciai: “Belacqua, a me non dole
121
di te omai; ma dimmi: perché assiso
quiritto se’? attendi tu iscorta,
o pur lo modo usato t’ha’ ripriso?”.
124
Ed elli: “O frate, andar in sù che porta?
ché non mi lascerebbe ire a’ martìri
l’angel di Dio che siede in su la porta.
127
Prima convien che tanto il ciel m’aggiri
di fuor da essa, quanto fece in vita,
perch’io ‘ndugiai al fine i buon sospiri,
130
se orazione in prima non m’aita
che surga sù di cuor che in grazia viva;
l’altra che val, che ‘n ciel non è udita?”.
133
E già il poeta innanzi mi saliva,
e dicea: “Vienne omai; vedi ch’è tocco
meridian dal sole e a la riva
136
cuopre la notte già col piè Morrocco”. 139
121. I suoi atti pigri e le sue brevi parole mossero le
mie labbra ad un sorriso; poi cominciai: «O Belacqua, non mi preoccupo più 124. di te ormai, [vedendoti salvo]. Ma dimmi: perché sei seduto proprio
qui? Tu attendi una scorta oppure ti ha ripreso la
consueta pigrizia?». 127. Ed egli: «O fratello, l’andar su che giova? Non mi lascerebbe andare alla pena espiatrice l’angelo di Dio che siede sulla porta
[del purgatorio]. 130. Prima conviene (=è necessario) che il cielo giri intorno a me, fuori di essa, tanto
quanto fece nella mia vita, perché io rimandai sino
agli ultimi istanti i buoni sospiri (=il pentimento),
133. se non mi aiuta prima una preghiera, che sorga
da un cuore che viva in grazia [di Dio]. Che vale
l’altra, se non è udita dal cielo?». 136. E già il poeta mi saliva davanti e diceva: «Vieni ormai. Vedi
che il meridiano è toccato dal sole (=è mezzogiorno)
e sulla riva [dell’Oceano] 139. la notte copre già
con il piede il Marocco (=sono le 18.00)».
I personaggi
San Leo è un borgo dell’Umbria, vicino a Montefeltro. Noli è una cittadina ligure, che ai tempi di Dante si raggiungeva soltanto per mare. Bismantova è
un monte dell’Appennino emiliano nei pressi di Canossa, sulla cui cima si rifugiava la popolazione in
tempo di guerra. Sono esempi di località molto scoscese.
Castore e Polluce sono figli di Giove e di Leda. Secondo una leggenda Giove ama Leda sotto forma di
un cigno. La donna partorisce due uova. Dalla prima
nasce Elena; dalla seconda i due gemelli. Alla loro
morte Giove dà loro l’immortalità e li trasforma nella costellazione che porta il loro nome.
Fetónte viene a sapere dalla madre Climène che è
figlio di Apollo, perciò chiede al padre di guidare il
carro del sole. I cavalli si accorgono della sua guida
inesperta e lo scaraventano giù dal carro. Egli precipita vicino al Po e muore. Le sorelle, che lo piangono, vengono trasformate in pioppi. La fonte di
Dante è Ovidio, Metam., I, 748 sgg.
Belacqua è un artigiano fiorentino famoso per la sua
abilità nell’intagliare liuti e chitarre. Un Duccio di
Bonavia, soprannominato Belacqua e famoso per la
sua pigrizia, muore nel 1302.
Commento
1. Il canto è tranquillo, di passaggio. Ed ha la costruzione di tanti altri. Dante dà grande spazio – come
altrove – a un’osservazione psicologica e filosofica
(vv. 1-12), quindi a un excursus geografico (vv. 37-
87), che ricorda la descrizione della geografia infernale fatta da Virgilio (If XIV, 94-138). Poi insiste
sulle difficoltà della salita e Virgilio lo rassicura: la
montagna del purgatorio è tale che, più si sale, più
facile diventa il viaggio (vv. 88-96). Segue l’incontro con Belacqua (vv. 97-135), a cui pone fine Virgilio, che invita il poeta a riprendere il viaggio (vv.
136-139).
2. Il poeta si abbandona a una lunga spiegazione geografico-astronomica, che si può riassumere in modo
molto semplice: Gerusalemme e il purgatorio si trovano agli antipodi. Perciò il sole, visto da Gerusalemme si trova da una parte, visto dal purgatorio si
trova dall’altra. L’esempio diventa più semplice se
si fa riferimento al Polo Nord e al Polo Sud. Le parole del testo appaiono difficili perché il poeta parla
in modo elevato e perché arricchisce il testo con la
metafora di Fetónte, il figlio di Apollo che guida il
carro del sole e che precipita sulle rive del Po, dove
le sorelle lo piangono. Dante, sempre attento osservatore della realtà, introduce un principio di relatività: a seconda del punto di vista assunto una cosa
può apparire alla nostra destra oppure alla nostra sinistra..
2.1. La curiosità verso il cielo e verso le scoperte
geografiche caratterizza le società tradizionali. Può
sorprendere, ma soltanto in parte, che esse conoscessero meglio il cielo che la terra: potevano osservare
il primo, ma non avevano strumenti né mezzi materiali per osservare la seconda. Le caravelle usate da
Cristoforo Colombo per affrontare l’alto mare dovevano ancora essere progettate e costruite (1492).
Come pure il telescopio (1609), la mongolfiera
(1783), la macchina fotografica (1851), l’aereo
(1907), i razzi spaziali (1957).
3. Belacqua si dimostra estremamente coerente sia
in vita sia in morte. Ed anche logico: «Che serve
che io mi affretti – dice –, se l’angelo custode del
purgatorio m’impedisce di entrare?». Tra i due amici vi è un garbato scambio di battute, a cui pone fine
l’intervento finale di Virgilio: «Riprendiamo il viaggio, sono ormai le 12.00, mentre in Marocco sono
le 18.00 e tra poco scende la sera». Nel Medio Evo
si pensava che il Marocco fosse a 90° ad ovest di
Gerusalemme e che il purgatorio fosse agli antipodi
di Gerusalemme. Anche Belacqua insiste sull’importanza delle preghiere dei vivi nell’abbreviargli la
pena. Ma fa una precisazione: le preghiere devono
essere dette in grazia di Dio, perché le altre non
giungono fino a Lui. Il poeta insiste su questo rapporto tra i vivi e i morti, che supera anche le barriere della morte.
4. Il candido e inoffensivo ragionamento di Belacqua rimanda a Guido da Montefeltro, esperto in inganni, che si fa ingannare dal papa Bonifacio VIII e 
Divina commedia. Purgatorio, a cura di P. Genesini 22
che s’inganna da solo, sia in vita, sia in morte, con
un ragionamento scorretto (If XXVII, 61-66). In vita, quando il papa gli dice che lo assolve prima che
egli dia il consiglio fraudolento. Ed egli non coglie
quello che, dopo morto, il diavolo logico gli fa notare: non ci si può pentire prima di commettere peccato, ma – eventualmente – soltanto dopo. In morte,
quando con un tortuoso ragionamento dimostra a se
stesso che Dante non può essere vivo: a) nessuno è
mai fuggito dall’inferno & l’interlocutore è all’inferno; dunque l’interlocutore non potrà uscire dall’inferno; pertanto, b) se il poeta è e resterà
all’inferno, allora egli può raccontare la sua storia
senza temere di ricoprirsi di vergogna. Il primo ragionamento è scorretto (il dannato si dimentica di
fare l’operazione corretta: controllare con i suoi occhi se l’interlocutore è vivo o morto); il secondo ragionamento, che si basa sulla conclusione del primo,
è ugualmente scorretto... La logica, l’arte dell’argomentazione corretta, va usata soltanto se si è capaci
di usarla e tenendo presente poi che, in ogni caso,
essa garantisce soltanto la correttezza formale del
ragionamento. Ma nessun ragionamento, nessuna argomentazione è soltanto correttezza formale...
5. In questo canto Dante dimostra una garbata ironia
e una intima manifestazione di affetto verso l’anima.
Ma la gamma dei sentimenti che prova personalmente o che attribuisce alle anime è vastissima: amore, odio, invidia, superbia, ironia, sarcasmo, compassione, affetto, lode, rimprovero, stanchezza, vergogna, dolore, paura, compiacimento, soddisfazione
ecc. Vale la pena di ricordare il suo sadismo verso
Filippo Argenti (If VII), il suo masochismo quando
incontra Beatrice (Pg XXX), la sua irruenza, la sua
passionalità politica e la sua intransigenza nei confronti dei principi italiani, sempre in conflitto tra loro (Pg VI).
6. Dante è attento anche alla gestualità dell’anima:
Belacqua è seduto ed abbraccia le ginocchia, alza
appena un ciglio. Sembrava che la pigrizia fosse sua
sorella. Questa attenzione si trova in tutta la Divina
commedia. In If X, 31-36 e 52-54, Farinata degli
Uberti è in piedi, il suocero Cavalcante de’ Cavalcanti è a ginocchioni. In If XV, 22-24, Brunetto Latini afferra volgarmente il discepolo per la veste. In
If XXVII, 31-33, Virgilio tocca con il gomito il poeta. In If XXXIII, 1-3, il conte Ugolino si pulisce educatamente la bocca con i capelli del vescovo
Ruggieri degli Ubaldini, prima di mettersi a parlare
con Dante. In Pg VI, 61-66, Sordello da Goito segue
con gli occhi i due poeti. In Pg XIII, 13-15, Virgilio
fa una piroetta sul piede destro...
La struttura del canto è semplice: 1) Dante e Virgilio procedono per la salita sempre più difficile,
quindi si fermano; 2) vedono un’anima seduta pigramente appoggiata alla roccia; 3) è Belacqua, amico di Dante, che ha mantenuto la sua pigrizia anche dopo la morte; 4) il poeta esprime la sua contentezza nel vederlo salvo; 5) dopo un altro scambio di
battute con l’amico, Dante, sollecitato da Virgilio,
riprende il viaggio.
Divina commedia. Purgatorio, a cura di P. Genesini 23
Canto V
Io era già da quell’ombre partito,
e seguitava l’orme del mio duca,
quando di retro a me, drizzando ‘l dito,
1
una gridò: “Ve’ che non par che luca
lo raggio da sinistra a quel di sotto,
e come vivo par che si conduca!”.
4
Li occhi rivolsi al suon di questo motto,
e vidile guardar per maraviglia
pur me, pur me, e ‘l lume ch’era rotto.
7
“Perché l’animo tuo tanto s’impiglia”,
disse ‘l maestro, “che l’andare allenti?
che ti fa ciò che quivi si pispiglia?
10
Vien dietro a me, e lascia dir le genti:
sta come torre ferma, che non crolla
già mai la cima per soffiar di venti;
13
ché sempre l’omo in cui pensier rampolla
sovra pensier, da sé dilunga il segno,
perché la foga l’un de l’altro insolla”.
16
Che potea io ridir, se non “Io vegno”?
Dissilo, alquanto del color consperso
che fa l’uom di perdon talvolta degno.
19
E ‘ntanto per la costa di traverso
venivan genti innanzi a noi un poco,
cantando ‘Miserere’ a verso a verso.
22
Quando s’accorser ch’i’ non dava loco
per lo mio corpo al trapassar d’i raggi,
mutar lor canto in un “oh!” lungo e roco;
25
e due di loro, in forma di messaggi,
corsero incontr’a noi e dimandarne:
“Di vostra condizion fatene saggi”.
28
E ‘l mio maestro: “Voi potete andarne
e ritrarre a color che vi mandaro
che ‘l corpo di costui è vera carne.
31
Se per veder la sua ombra restaro,
com’io avviso, assai è lor risposto:
fàccianli onore, ed essere può lor caro”.
34
Vapori accesi non vid’io sì tosto
di prima notte mai fender sereno,
né, sol calando, nuvole d’agosto,
37
che color non tornasser suso in meno;
e, giunti là, con li altri a noi dier volta
come schiera che scorre sanza freno.
40
“Questa gente che preme a noi è molta,
e vegnonti a pregar”, disse ‘l poeta:
“però pur va, e in andando ascolta”.
43
“O anima che vai per esser lieta
con quelle membra con le quai nascesti”,
venian gridando, “un poco il passo queta.
46
Guarda s’alcun di noi unqua vedesti,
sì che di lui di là novella porti:
deh, perché vai? deh, perché non t’arresti?
49
Noi fummo tutti già per forza morti,
e peccatori infino a l’ultima ora;
quivi lume del ciel ne fece accorti,
52
sì che, pentendo e perdonando, fora
di vita uscimmo a Dio pacificati,
che del disio di sé veder n’accora”.
55
E io: “Perché ne’ vostri visi guati,
non riconosco alcun; ma s’a voi piace
cosa ch’io possa, spiriti ben nati,
58
1. Io avevo già lasciato quelle ombre e seguivo le
orme della mia guida, quando dietro a me, alzando
il dito, 4. una gridò: «Guarda! Il raggio di sole non
appare capace di attraversare la parte sinistra di quel
che sta più sotto e che pare che cammini come un
vivo!». 7. Al suono di queste parole rivolsi gli occhi
e vidi quelle anime guardar meravigliate soltanto
me, soltanto me, e la luce che era interrotta (=l’ombra). 10. «Perché il tuo animo si distrae tanto» disse
il maestro, «che rallenti il cammino? Che importanza ha per te ciò che qui si bisbiglia? 13. Vieni dietro
a me, e lascia dir le genti: sta come una torre ferma,
che non scuote mai la cima, per quanto soffino i venti, 16. perché sempre l’uomo, in cui un pensiero sorge sull’altro, allontana da sé la meta, perché il secondo [pensiero] indebolisce l’intensità del primo.»
19. Che cosa potevo rispondere, se non «Io vengo»?
Lo dissi, con il volto coperto da quel rossore, che
talvolta fa l’uomo degno di perdono. 22. Intanto per
la costa in direzione trasversale venivano genti un
po’ davanti a noi, cantando il Miserere un versetto
dopo l’altro. 25. Quando si accorsero che il mio
corpo non lasciava attraversare i raggi, mutarono il
loro canto in un «oh!» lungo e roco. 28. Due di loro,
in forma di messaggeri, ci corsero incontro e ci domandarono: «Fateci conoscere la vostra condizione». 31. Il mio maestro: «Voi potete ritornare e riferire a coloro che vi hanno mandato che il corpo di
costui è vera carne. 34. Se, come penso, si fermarono per aver visto la sua ombra, ho detto loro abbastanza: lo accolgano bene, perché le può ripagare
con qualcosa di gradito». 37. Io non vidi mai, al
cominciar della notte, stelle cadenti solcare il cielo
sereno tanto rapidamente né, al tramonto del sole,
[vidi mai lampi fendere] le nuvole d’agosto, 40.
quanto coloro (=i due messaggeri) tornarono su in
minor tempo. E, giunti là, si volsero insieme con gli
altri per venire verso di noi, come una schiera che
corre senza freno. 43. «Queste anime, che ci stringono, sono molte e vengono a pregarti» disse il poeta, «perciò continua ad andare e, camminando, ascòltale.» 46. «O anima, che vai per esser beata con
quelle membra con le quali nascesti» venivano gridando, «ferma un po’ il tuo passo. 49. Guarda se hai
mai visto qualcuno di noi, così potrai portare notizie
di lui nel mondo dei vivi. Deh, perché vai? deh, perché non ti arresti? 52. Noi morimmo tutti in modo
violento e fummo peccatori fino all’ultima ora. In
punto di morte la luce del cielo (=la grazia di Dio)
ci fece accorti, 55. così che, pentendoci e perdonando, uscimmo fuori di vita in pace con Dio, che ora ci
fa provare l’intenso desiderio di vederlo.» 58. Ed io:
«Per quanto guardi nei vostri visi, non riconosco alcuno; ma, o spiriti ben nati, se vi piace cosa, che io
possa fare, 
Divina commedia. Purgatorio, a cura di P. Genesini 24
voi dite, e io farò per quella pace
che, dietro a’ piedi di sì fatta guida
di mondo in mondo cercar mi si face”.
61
E uno incominciò: “Ciascun si fida
del beneficio tuo sanza giurarlo,
pur che ‘l voler nonpossa non ricida.
64
Ond’io, che solo innanzi a li altri parlo,
ti priego, se mai vedi quel paese
che siede tra Romagna e quel di Carlo,
67
che tu mi sie di tuoi prieghi cortese
in Fano, sì che ben per me s’adori
pur ch’i’ possa purgar le gravi offese.
70
Quindi fu’ io; ma li profondi fóri
ond’uscì ‘l sangue in sul quale io sedea,
fatti mi fuoro in grembo a li Antenori,
73
là dov’io più sicuro esser credea:
quel da Esti il fé far, che m’avea in ira
assai più là che dritto non volea.
76
Ma s’io fosse fuggito inver’ la Mira,
quando fu’ sovragiunto ad Oriaco,
ancor sarei di là dove si spira.
79
Corsi al palude, e le cannucce e ‘l braco
m’impigliar sì ch’i’ caddi; e lì vid’io
de le mie vene farsi in terra laco”.
82
Poi disse un altro: “Deh, se quel disio
si compia che ti tragge a l’alto monte,
con buona pietate aiuta il mio!
85
Io fui di Montefeltro, io son Bonconte;
Giovanna o altri non ha di me cura;
per ch’io vo tra costor con bassa fronte”.
88
E io a lui: “Qual forza o qual ventura
ti traviò sì fuor di Campaldino,
che non si seppe mai tua sepultura?”.
91
“Oh!”, rispuos’elli, “a piè del Casentino
traversa un’acqua c’ha nome l’Archiano,
che sovra l’Ermo nasce in Apennino.
94
Là ‘ve ‘l vocabol suo diventa vano,
arriva’ io forato ne la gola,
fuggendo a piede e sanguinando il piano.
97
Quivi perdei la vista, e la parola
nel nome di Maria fini’, e quivi
caddi, e rimase la mia carne sola.
 100
Io dirò vero e tu ‘l ridì tra ‘ vivi:
l’angel di Dio mi prese, e quel d’inferno
gridava: “O tu del ciel, perché mi privi?
 103
Tu te ne porti di costui l’etterno
per una lagrimetta che ‘l mi toglie;
ma io farò de l’altro altro governo!”.
 106
Ben sai come ne l’aere si raccoglie
quell’umido vapor che in acqua riede,
tosto che sale dove ‘l freddo il coglie.
 109
Giunse quel mal voler che pur mal chiede
con lo ‘ntelletto, e mosse il fummo e ‘l vento
per la virtù che sua natura diede.
 112
Indi la valle, come ‘l dì fu spento,
da Pratomagno al gran giogo coperse
di nebbia; e ‘l ciel di sopra fece intento,
 115
sì che ‘l pregno aere in acqua si converse;
la pioggia cadde e a’ fossati venne
di lei ciò che la terra non sofferse;
 118
61. ditelo. Io la farò, per quella pace [del paradiso]
che, seguendo questa guida, devo cercare attraverso
il mondo dei dannati e il mondo dei purganti». 64.
Uno (=Jacopo del Càssero) incominciò: «Ciascuno
di noi si fida del bene, che gli farai, senza che tu ce
lo giuri, purché l’impossibilità non impedisca la tua
volontà. 67. Perciò io, che parlo da solo prima degli
altri, ti prego, se vedrai quel paese che si trova tra la
Romagna ed il regno di Carlo II d’Angiò (=di Napoli), 70. che tu mi sia generoso di preghiere in Fano, così che le anime in grazia di Dio intercedano
per me, tanto che io possa espiare le gravi colpe [che
ho commesso]. 73. Io fui di quella città (=Fano), ma
le ferite profonde, dalle quali uscì il sangue nel quale io vivevo, mi furono fatte nel territorio di Padova,
76. dove io pensavo di essere più sicuro: Azzo VIII
d’Este mi fece uccidere, che mi odiava molto più di
quanto non fosse giusto. 79. Ma, se io fossi fuggito
verso Mira, quando arrivai ad Oriago, sarei ancora
là (=sulla terra), dove si respira. 82. Corsi verso la
palude, ma le canne palustri ed il fango m’impigliarono e mi fecero cadere. Lì io vidi le mie vene fare
un lago di sangue per terra». 85. Poi un altro disse:
«Deh, possa compiersi quel desiderio di pace spirituale, che ti conduce alla cima del monte!, aiuta il
mio desiderio [di salire il monte] con le tue pietose
preghiere di anima buona! 88. Io fui di Montefeltro,
io son Bonconte: né [mia moglie] Giovanna né alcun
altro hanno cura di me, perciò io vado tra queste anime con la fronte bassa». 91. Ed io a lui: «Quale
violenza o quale caso fortùito ti trascinò così lontano da Campaldino (1289), che non si seppe mai dove rimase il tuo corpo?». 94. «Oh!» egli rispose, «ai
piedi del Casentino scorre un fiume che ha nome
Archiano, che nasce sugli Appennini sopra l’eremo
di Camàldoli. 97. Là, dove il suo nome diventa inutile (=alla confluenza con l’Arno), io arrivai con una
ferita alla gola, fuggendo a piedi e insanguinando il
terreno. 100. Qui perdetti la vista, e nel nome di
Maria finii la parola. Qui caddi, e la mia carne rimase sola (=senza l’anima). 103. Io dirò il vero e tu
lo ridici fra i vivi: l’angelo di Dio mi prese, ma il
diavolo dell’inferno gridava: “O tu, che vieni dal
cielo, perché vuoi togliermi quest’anima? 106. Tu
porti via con te la parte eterna (=l’anima) di costui
per una lacrimetta, che me lo fa perdere. Ma io riserverò all’altra parte (=il corpo) di costui un trattamento ben diverso!”. 109. Tu sai bene come
nell’aria si addensa quel vapore umido, che poi si
trasforma in acqua, quando sale dove il freddo la fa
condensare. 112. Quello congiunse la volontà cattiva, che ricerca soltanto il male, con l’intelletto e
mosse il vapore ed il vento grazie alle capacità che
gli diede la sua natura d’angelo. 115. Poi, quando il
dì si spense, coprì di nebbia la valle che va da
Pratomagno alla Giogaia di Camàldoli e riempì di
nuvole il cielo che la sovrastava. 118. L’aria, impregnata di vapori, si convertì in acqua; la pioggia
cadde, e andò nei fossati quella parte di essa che la
terra non assorbì. 
Divina commedia. Purgatorio, a cura di P. Genesini 25
e come ai rivi grandi si convenne,
ver’ lo fiume real tanto veloce
si ruinò, che nulla la ritenne.
121
Lo corpo mio gelato in su la foce
trovò l’Archian rubesto; e quel sospinse
ne l’Arno, e sciolse al mio petto la croce
124
ch’i’ fe’ di me quando ‘l dolor mi vinse;
voltòmmi per le ripe e per lo fondo,
poi di sua preda mi coperse e cinse”.
127
“Deh, quando tu sarai tornato al mondo,
e riposato de la lunga via”,
seguitò ‘l terzo spirito al secondo,
130
“ricorditi di me, che son la Pia:
Siena mi fé, disfecemi Maremma:
salsi colui che ‘nnanellata pria
133
disposando m’avea con la sua gemma”. 136
121. Quando confluì nei torrenti, si riversò con tale
furia nel fiume più grosso (=l’Arno), che nulla la
trattenne. 124. L’Archiano, divenuto impetuoso,
trovò alla foce il mio corpo ormai freddo e lo sospinse nell’Arno e sciolse la croce che con le mie
braccia avevo fatto 127. sul petto, quando mi vinse
il dolore [per i miei peccati]. [La corrente] mi rivoltò per le rive e per il fondo, poi mi ricoperse e mi
avvolse con quanto trascinava con sé.» 130. «Deh,
quando tu sarai tornato nel mondo e avrai riposato
per il lungo viaggio» continuò il terzo spirito (=Pia
de’ Tolomei) dopo il secondo, 133. «ricòrdati di
me, che son la Pia. Siena mi fece nascere, Maremma
mi fece morire: si salvi colui (=Nello de’ Pannocchieschi) che prima (=nei giorni felici), dichiarandomi 136. sua sposa, mi aveva dato l’anello con la
sua gemma.»
I personaggi
Jacopo del Càssero (1260ca.-1298) discende da
una nobile famiglia di Fano ed è un uomo politico di
una certa importanza. Nel 1288 guida le milizie di
Fano che soccorrono Firenze contro Arezzo. Nella
battaglia di Campaldino (1289) ha Dante tra gli alleati e Bonconte da Montefeltro tra i nemici. Nel
1296 è podestà e capo delle milizie di Bologna. Difende la città contro le mire espansionistiche di Azzo VIII d’Este, signore di Ferrara. Nel 1298 accetta
l’invito di assumere la carica di podestà di Milano.
Per non passare attraverso il territorio ferrarese, raggiunge Venezia via mare. Da Venezia prende la
strada per Milano via Padova. Ma ad Oriago, sul
Brenta, è raggiunto dai sicari di Azzo VIII, che lo
uccidono.
Bonconte da Montefeltro (1250/55-1289) è figlio
di Guido da Montefeltro e di parte ghibellina come
il padre. Nel 1287 aiuta i ghibellini di Arezzo a cacciare i guelfi. Ciò provoca la guerra tra Arezzo e Firenze. Nel 1288 è a fianco degli aretini, che sconfiggono i senesi alla Pieve del Toppo. Nel 1289 guida
l’esercito di Arezzo contro i guelfi di Firenze, ma è
sconfitto a Campaldino dove muore combattendo
valorosamente. Dante è tra i suoi avversari.
Pia de’ Tolomei è moglie di Nello de’ Pannocchieschi (?-1322), podestà di Volterra e di Lucca, capitano della taglia guelfa nel 1284. Non si sa perché il
marito la fa uccidere. Di lei non si hanno altre notizie.
Commento
1. Il canto inizia con una complessa osservazione
psicologica fatta da Virgilio che rimprovera Dante
perché si distrae. Non deve distrarsi per nessun motivo. Il poeta latino lo invita a restare fermo come
una torre, che non muove nemmeno la cima, per
quanto venti soffino impetuosi (vv. 10-17). L’osservazione ha anche un valore operativo: se si sta facendo una cosa, è inutile volerne fare anche
un’altra, perché si fanno male tutt’e due... Sono consigli spiccioli, ma nel testo dantesco essi diventano
qualcosa di completamente diverso: sono passati attraverso la mente di Dante e si sono trasformati. So
no divenuti versi potenti – sono divenuti poesia –,
che s’imprimono per sempre nella mente del lettore.
2. Jacopo del Càssero vede la sua morte: la vita gli
esce lentamente dalle vene con il suo sangue, che fa
un lago. E, mentre sta morendo, può pensare che, se
avesse preso l’altra strada, sarebbe ancora vivo, non
sarebbe stato raggiunto dalla vendetta di Azzo VIII
d’Este. Le sue precauzioni si sono rivelate vane, ed
egli ha pagato con ciò che ha di più prezioso: la vita. Anch’egli fa parte, come Casella e Belacqua,
della giovinezza del poeta.
2.1. Egli ha la fortuna o la sfortuna di meditare in
punto di morte su un problema molto complesso,
quello della decisione: se avesse preso l’altra strada,
non sarebbe caduto nell’imboscata. Ma scopre qual
è la strada pericolosa soltanto in séguito, quando è
troppo tardi. Peraltro non si chiede se i sicari, da
buoni professionisti, si erano prudentemente messi in
agguato anche sull’altra strada. Né si chiede perché
non ha fatto la strada in compagnia o armato. In ogni
caso non si pente di avere applicato la legge.
2.2. Il problema della decisione è uno dei fili conduttori del poema. Fin da If II, il poeta deve decidere se fare o non fare il viaggio; e si preoccupa di vedere se ne ha le capacità. Ma il problema della scelta e della decisione compare soprattutto con le
grandi figure di Farinata degli Uberti e Cavalcante
de’ Cavalcanti (If X) e poi di Ulisse (If XXVI). Il
problema teorico della decisione ricompare ed è
messo in splendidi versi anche in séguito quando il
poeta si trova nella stessa condizione dell’asino di
Buridano e non sa da quale domanda iniziare (Pd
IV, 1-12).
2.3. Il problema della decisione riguarda la vita quotidiana di ogni individuo, giorno dopo giorno. Ed è
un problema che riguarda anche la teoria economica: quale scelta conviene fare? Come è possibile
rendere massimi i vantaggi (o il profitto) e rendere
minimi i rischi? Prima di partire per il lungo viaggio
la famiglia veneziana dei Polo forse si è posta questi
problemi (1275-1292). Il fatto è che la realtà non è
mai del tutto trasparente, poiché non si hanno tutte
le informazioni che servono (peraltro, anche se le
avessimo, non riusciremmo a elaborarle). Oppure po-
Divina commedia. Purgatorio, a cura di P. Genesini 26
trebbe avvenire un fatto assolutamente imprevedibile come una inondazione o un terremoto, che scombina le nostre previsioni. L’uomo però ha cercato di
ingabbiare il caso e le previsioni nel futuro nella teoria delle probabilità.
3. Bonconte si salva nell’ultimo istante di vita con
un pentimento sincero. Il padre Guido invece pianifica la conversione e si fa frate francescano. Ma la
fede è tiepida e si fa ingannare dal papa Bonifacio
VIII, che gli chiede un consiglio fraudolento. Egli
prima si rifiuta, poi accetta, quando il papa gli promette che lo assolve del peccato ancor prima di peccare. Quando muore, un diavolo logico sottrae la sua
anima a Francesco d’Assisi, dicendo che non ci si
può pentire prima di peccare, perché la contraddizione non lo permette (If XXVII, 61-132). E la porta
all’inferno. Il demonio che ha la meglio sul santo
sprovveduto è un demonio logico, che ha studiare
all’università. Invece il demonio sconfitto dal pentimento finale di Bonconte è un demonio che fa valere i suoi poteri di angelo decaduto: scatena un
temporale, che travolge il corpo del peccatore e non
lo fa più ritrovare.
3.1. Con Bonconte il poeta ha la possibilità di ricordare che il diavolo ha i poteri che aveva come angelo e che li usa a suo piacimento. In questo caso suscita un temporale. Il temporale peraltro poteva essere
provocato anche da un angelo, che lo scatenava a fin
di bene. Ed anche poteva avvenire in modo naturale,
dalla condensa dell’umidità presente nell’aria e dall’arrivo di correnti d’aria fredde. Un temporale che
favoriva un contadino e ne danneggiava un altro
metteva nei guai i teologi... Sono i piccoli particolari che rendono difficile la vita dei pensatori.
3.2. Ma ha anche la possibilità di collegare due casi
uguali e diversi che si sono sviluppati in versi opposti: Guido pianifica la salvezza ma poi perde
l’anima; Bonconte improvvisa la soluzione all’ultimo istante di vita e salva l’anima. Il lettore viene
direttamente coinvolto: leggendo questo canto, ricorda senz’altro il canto dell’Inferno, poiché la sua
memoria si attiva e fa spontaneamente il collegamento o il confronto. E viene messo davanti al
dramma: il padre dannato all’inferno, il figlio salvo
anche se in purgatorio, ma con il paradiso a portata
di mano. La drammatizzazione riguarda un motivo
forte, quello della paternità, che era stato adoperato
allo stesso scopo anche in altri canti: con Ulisse che
invece della famiglia sceglie l’esplorazione del
mondo disabitato oltre le colonne d’Ercole; con Farinata degli Uberti e Cavalcante de’ Cavalcanti (If
X); con il conte Ugolino della Gherardesca che divora il cranio del proprio avversario, il vescovo
Ruggirei degli Ubaldini (If XXXIII). I due canti –
Pg V che rimanda a If XXVII – suggeriscono quindi
visibilmente che il poema non va letto a canti singoli, ma a canti aggregati, secondo le indicazioni puntuali dell’autore.
3.3. Il lettore e la sua memoria sono attivati e coinvolti anche da un altro versante: chi consoce la storia di Bonconte sa anche come e quando è morto e
che non si è trovato i suo corpo. Sa anche che tra gli
avversari era Dante. E non può non provare meraviglia: prevedeva che i due si sarebbero messi a litigare o a ricordare passionalmente la battaglia o gli odi
e i rancori che li avevano divisi. E invece niente di
tutto ciò: il passato è interamente rimosso e dimenticato sia per l’anima, che è morta pentendosi e perdonando, sia per il poeta. Dante è soltanto il pellegrino che deve compiere un lungo viaggio e che ha
davanti a sé un’anima che ormai è sicura di essere
salva. Il poeta sorprende il lettore, evitando tutti gli
argomenti ovvi e riservandogli lo spettacolo della
potenza e della violenza del diavolo gabbato, che
scatena la sua furia suscitando un temporale e vendicandosi sul corpo dell’anima che aveva perduto.
Dante riserva al lettore una sorpresa dello stesso tipo
in cima al purgatorio, quando prima di Beatrice pone una straordinaria e misteriosa figura di donna (Pg
XXVIII) e quando l’incontro tra il poeta e Beatrice
è… (Pg XXX). Anzi, no, le sorprese sono due…
Oppure tre, perché c’è anche una terza donna, che ci
si sarebbe aspettati di vedere all’inferno, con Taide
(If XVIII), piuttosto che nel paradiso terrestre (Pg
XXXII)!
3.4. In séguito il lettore ripeterà una situazione simile: leggendo il canto di Sapìa di Siena ((Pg XIII)
andrà con il pensiero a due canti precedenti, dove
espia la sua pena il nipote Provenzan Salvani (Pg
XI): la donna desidera la sconfitta dei suoi concittadini, per vendicarsi di un torto subito. Vuole vendicarsi del nipote, che ha prevaricato il proprio marito.
La somiglianza tra Provenzan e Bonconte riguarda
anche il fatto che sono morti tutti e due sul campo di
battaglia. Provenzan però è ucciso, decapitato e la
testa, infilzata in una pica, è portata in giro per il
campo di battaglia.
4. Pia de’ Tolomei è una trepida figura di donna.
Desidera esser ricordata nel mondo dei vivi, ma dice
cortesemente: «Deh, quando tu sarai tornato al mondo E riposato de la lunga via, ricorditi di me...»
(vv. 130-133). Riassume in un unico verso la sua vita: «Siena mi fé, disfecemi Maremma» (v. 134), che
riduce al luogo di nascita e di morte. Poi con il pensiero va al marito, che ama ancora e a cui augura di
salvarsi. Infine ricorda con estrema intensità la cerimonia nuziale, che realizzava lo scopo della sua
vita, sposarsi: la dichiarazione che è sua moglie e,
contemporaneamente, l’azione di metterle al dito
l’anello, che aveva una gemma preziosa. Il matrimonio sottolinea promesse di futuro che poi non si realizzano: il marito la uccide, ma l’amore per lui resta.
Il tempo della felicità è indicato da quel pria, che il
lettore deve completare immaginando l’infelicità
del dopo e la tragedia finale.
5. L’amore psicologico, fatto di affetto, della Pia è
ben diverso dall’amore fisico e sensuale che travolge Francesca e Paolo, un amore che è fatto anche di
cultura, anzi proprio la cultura lo fa sorgere (If V,
100-107 e 127-138). Esso è tanto forte che nemmeno le pene dell’inferno lo possono spezzare. Il poeta
vede e descrive l’uno come l’altro. Essi sono diversi
dall’amore eccessivo di Cunizza da Romano, una
ninfomane, e dall’amore a pagamento di Raab, una
prostituta cananea, due donne che il poeta in modo
coraggioso e provocatorio colloca nel cielo di Ve-
Divina commedia. Purgatorio, a cura di P. Genesini 27
nere (Pd IX). E, ugualmente, dall’amore bestiale di
Pasife, che si fa possedere da un giovane torello che
le era piaciuto (Pg XXVI, 41-42 e 86-87). Dante sa
che sulla terra l’amore assume molteplici manifestazioni. C’è anche l’amore contro natura di Brunetto
Latini, il suo bravo maestro, che gli ha insegnato
come l’uomo si eterna con la fama (If XV), e c’è
l’amore verso Cristo di Piccarda Donati e di Costanza d’Altavilla, che sono strappate dal convento
dove volevano ritirarsi (Pd III). C’è l’amore di carità
e l’amore verso i beni mondani (Pd XI e Pd XII).
C’è addirittura la teoria dell’amore, in base alla
quale il poeta ordina il purgatorio (Pg XVII). Ed egli
lo fa materia dei suoi canti.
6. La storia della Pia è molto breve – è racchiusa in
soli sette versi –, come quella dell’anonimo fiorentino suicida (If XIII, 139-151), di Romeo di Villanova (Pd VI, 127-142) e di molte altre anime. Il poeta riesce a racchiudere in pochi versi l’intera esistenza e l’intera esperienza di un personaggio.
7. L’episodio della Pia presenta tre questioni interessanti.
7.1. È messa fra le anime di coloro che morirono di
morte violenta, che furono peccatrici fino all’ultima
ora e che soltanto in punto di morte si pentirono (vv.
52-57): «Noi fummo tutti già per forza morti, E peccatori infino a l’ultima ora» (vv. 52-53). Delle tre
anime soltanto Bonconte si adatta alle parole con
cui la schiera delle anime si presenta. E comunque
anche Bonconte risulta totalmente trasformato dal
pentimento, non ostante la vita peccaminosa: non
ricorda più le passioni che l’hanno dominato fino in
punto di morte; né che Dante combatteva tra i suoi
avversari. La donna sembra più che mai lontana da
questa presentazione. È difficile pensarla come peccatrice incallita che aspetta l’ultimo momento per
pentirsi. Neanche Jacopo del Càssero sembra un
peccatore a tempo pieno. Forse si deve intendere che
queste anime – almeno alcune – sono peccatrici in
senso blando, cioè hanno sì peccato e per negligenza
hanno aspettato a lungo prima di pentirsi, ma ora
accentuano i loro peccati, per poter sottolineare il
fatto che poi si sono pentite e sono finite in purgatorio.
7.2. Pia dice: «Salsi colui che ‘nnanellata pria m’avea...». Salsi significa sàllosi o salvisi? Lo sa o Si
salvi? I commentatori considerano soltanto la prima
possibilità. Non hanno mai immaginato la seconda.
Ma la donna, che è così rispettosa delle fatiche di
Dante che per lei è uno sconosciuto, non può rimproverare con parole dure il marito che ha amato.
Non può dire: «Lo sa bene mio marito, che mi ha
uccisa». Il rimprovero al marito in ogni caso è inutile e non in sintonia con le parole con cui la schiera
si presenta: «Noi fummo tutti già per forza morti, E
peccatori infino a l’ultima ora; Quivi lume del ciel
ne fece accorti, Sì che, pentendo e perdonando, fora Di vita uscimmo a Dio pacificati, Che del desio
di sé veder n’accora» (vv. 52-57). Insomma la Pia
non è una donna vanesia e invidiosa come sembrerebbe ancora Sapìa di Siena (Pg XIII, 106-154). Essa ha veramente amato il marito, lo ha poi perdonato
ed ora gli augura di salvarsi.
7.3. La figura della Pia fa sorgere due domande:
qual è il peccato che ha commesso fino all’ultima
ora e di cui poi si è pentita; e qual è la causa che ha
spinto il marito ad ucciderla. Ed eventualmente se
sia stato tale peccato o tale colpa a spingere il marito ad ucciderla. Le risposte sono impossibili. I commentatori e i critici hanno pensato che il marito
l’abbia uccisa per sposare un’altra donna, per un errore commesso dalla moglie o per gelosia. Dante con
grande perfidia li costringe a far girare i loro cervelli a vuoto...
8. Pia de’ Tolomei è una delle numerose figure femminili della Divina commedia: Semiramide e Francesca da Polenta (If V), Taide (If XVIII), Mirra (If
XXX), Sapìa da Siena (Pg XIII), la «femmina balba» (Pg XIX), Matelda (Pg XXVIII), Beatrice (If II,
Pg XXX), la «puttana sciolta» (Pg XXXII), Piccarda Donati e Costanza d’Altavilla (Pd III), Cunizza
da Romano e Raab (Pd IX), la Vergine Maria (Pd
XXXIII). Ad esse può essere opportunamente paragonata.
9. Il poeta è attento, come in altre occasioni, agli
spettacoli più affascinanti e coinvolgenti della natura: «Vapori accesi non vid’io sì tosto Di prima
notte mai fender sereno, Né, sol calando, nuvole
d’agosto...» (vv. 37-39). In If XIV, 28-30, descrive
le fiamme che cadono sui dannati come falde di neve che cadono in montagna in assenza di vento. In
Pd XV, 13-18, ritorna a descrivere le stelle cadenti:
«Qual per li seren tranquilli e puri Discorre ad ora
ad or sùbito foco, Muovendo li occhi che stavan sicuri, E pare stella che tramuti loco, Se non che da la
parte ond’e’ Nulla sen perde, ed esso dura poco...».
10. Dante riesce ora a muovere senza difficoltà, anzi
con estrema scioltezza sei personaggi: lui stesso,
Virgilio, la folla di anime, Jacopo del Càssero, Bonconte da Montefeltro, Pia de’ Tolomei. La struttura
del canto è estremamente regolare ed elegante: la
schiera di anime, tre anime che una dopo l’altra raccontano la loro vita. L’anima centrale ha più spazio
e suscita una domanda del poeta. Si può confrontare
il canto con il rigido canto di Francesca e Paolo (If
V), in cui Paolo è fatto tacere; o con l’ancora meccanico incontro a quattro con Farinata degli Uberti e
Cavalcante de Cavalcanti (If X).
La struttura del canto è semplice: 1) una schiera di
anime si meraviglia nel vedere che Dante è ancora
vivo; 2) un’anima si avvicina e racconta la sua storia: è Jacopo del Càssero, ed è stato ucciso dai sicari
di Azzo VIII d’Este, che lo raggiungono a Oriago; 3)
una seconda anima racconta la sua storia: è Bonconte da Montefeltro, che si pente in punto di morte e si
salva; per vendicarsi, il demonio scatena un temporale che fa scomparire il suo corpo nel fondo
dell’Arno; 4) una terza anima racconta la sua storia:
è Pia de’ Tolomei, che ama ancora il marito che
l’ha uccisa, e gli augura di salvarsi.
Divina commedia. Purgatorio, a cura di P. Genesini 28
Canto VI
Quando si parte il gioco de la zara,
colui che perde si riman dolente,
repetendo le volte, e tristo impara;
1
con l’altro se ne va tutta la gente;
qual va dinanzi, e qual di dietro il prende,
e qual dallato li si reca a mente;
4
el non s’arresta, e questo e quello intende;
a cui porge la man, più non fa pressa;
e così da la calca si difende.
7
Tal era io in quella turba spessa,
volgendo a loro, e qua e là, la faccia,
e promettendo mi sciogliea da essa.
10
Quiv’era l’Aretin che da le braccia
fiere di Ghin di Tacco ebbe la morte,
e l’altro ch’annegò correndo in caccia.
13
Quivi pregava con le mani sporte
Federigo Novello, e quel da Pisa
che fé parer lo buon Marzucco forte.
16
Vidi conte Orso e l’anima divisa
dal corpo suo per astio e per inveggia,
com’e’ dicea, non per colpa commisa;
19
Pier da la Broccia dico; e qui proveggia,
mentr’è di qua, la donna di Brabante,
sì che però non sia di peggior greggia.
22
Come libero fui da tutte quante
quell’ombre che pregar pur ch’altri prieghi,
sì che s’avacci lor divenir sante,
25
io cominciai: “El par che tu mi nieghi,
o luce mia, espresso in alcun testo
che decreto del cielo orazion pieghi;
28
e questa gente prega pur di questo:
sarebbe dunque loro speme vana,
o non m’è ‘l detto tuo ben manifesto?”.
31
Ed elli a me: “La mia scrittura è piana;
e la speranza di costor non falla,
se ben si guarda con la mente sana;
34
ché cima di giudicio non s’avvalla
perché foco d’amor compia in un punto
ciò che de’ sodisfar chi qui s’astalla;
37
e là dov’io fermai cotesto punto,
non s’ammendava, per pregar, difetto,
perché ‘l priego da Dio era disgiunto.
40
Veramente a così alto sospetto
non ti fermar, se quella nol ti dice
che lume fia tra ‘l vero e lo ‘ntelletto.
43
Non so se ‘ntendi: io dico di Beatrice;
tu la vedrai di sopra, in su la vetta
di questo monte, ridere e felice”.
46
E io: “Segnore, andiamo a maggior fretta,
ché già non m’affatico come dianzi,
e vedi omai che ‘l poggio l’ombra getta”.
49
“Noi anderem con questo giorno innanzi”,
rispuose, “quanto più potremo omai;
ma ‘l fatto è d’altra forma che non stanzi.
52
Prima che sie là sù, tornar vedrai
colui che già si cuopre de la costa,
sì che ‘ suoi raggi tu romper non fai.
55
Ma vedi là un’anima che, posta
sola soletta, inverso noi riguarda:
quella ne ‘nsegnerà la via più tosta”.
58
1. Quando i giocatori della zara si separano, colui
che perde rimane dolente, ripetendo i lanci, e pieno
di tristezza impara. 4. Con l’altro se ne va tutta la
gente: qualcuno lo precede, qualcun altro lo afferra
da dietro, qualcun altro al fianco gli si raccomanda.
7. Egli non si ferma ed ascolta questo e quello. Colui al quale porge qualche moneta non fa più ressa.
Così si difende dalla calca. 10. Così ero io fra quella turba numerosa: rispondendo qua e là e promettendo preghiere, mi liberavo di essa. 13. Qui c’era
l’aretino (=Benincasa da Laterina) che ebbe la morte dalle braccia feroci di Ghino di Tacco, e quello
(=Guccio dei Tarlati da Pietramala) che annegò
nell’Arno inseguendo i nemici. 16. Qui mi pregavano con le mani protese Federico Novello dei conti
Guidi ed il pisano Gano degli Scornigiani, la cui
morte mostrò la forza d’animo di Marzucco, suo
padre. 19. Vidi il conte Orso degli Alberti e colui
che ebbe l’anima divisa dal corpo per odio e per invidia, come egli diceva, non per una colpa commessa. 22. Parlo di Pierre de la Brosse. E qui provveda
a pentirsi, mentre è ancora di qua [sulla terra], la
signora (=Maria) di Brabante, se non vuol finire tra i
falsi accusatori dell’inferno [per averlo calunniato].
25. Non appena mi liberai di tutte quelle ombre che
mi pregarono soltanto che facessi pregar altri per loro, così che si affrettasse la loro purificazione, 28. io
cominciai: «O luce mia, sembra che tu in qualche
passo dell’Eneide neghi esplicitamente che la preghiera possa cambiare i decreti del cielo. 31. Eppure
questa gente mi prega soltanto di ottenere suffragi.
La loro speranza sarebbe dunque vana oppure le tue
parole non mi sono ben chiare?». 34. Egli a me: «Il
mio testo è chiaro, e la speranza di costoro non è
sbagliata, se si guarda bene, con la mente sgombra
da pregiudizi. 37. L’altezza del giudizio divino non
si abbassa perché il fuoco dell’amore (=di chi prega
per queste anime) può adempiere in un momento
quell’espiazione, che devono soddisfare coloro che
restano qui a lungo. 40. Là dove io feci tale affermazione non si espiava la colpa attraverso la preghiera, perché questa non giungeva sino a Dio (=era
rivolta a falsi dei). 43. Ma non fermarti davanti a un
dubbio così profondo, se non te lo dice colei che illumina il tuo intelletto con la luce del vero. 46. Non
so se mi comprendi: io dico Beatrice. Tu la vedrai
più in alto, sulla vetta di questo monte, sorridente e
felice». 49. Ed io: «O mio signore, andiamo con
maggior fretta, perché sono già meno affaticato di
prima, e ormai vedi che il monte proietta l’ombra su
di noi». 52. «Noi oggi andremo avanti» rispose,
«quanto più potremo; però la salita è molto più difficile di quanto tu non pensi. 55. Prima di giungere
lassù, vedrai tornare colui (=il sole) che già si nasconde dietro il monte, così che tu non intercetti i
suoi raggi. 58. Ma vedi là un’anima che, seduta sola
soletta, guarda verso di noi. Essa c’insegnerà la via
più breve.»
Divina commedia. Purgatorio, a cura di P. Genesini 29
Venimmo a lei: o anima lombarda,
come ti stavi altera e disdegnosa
e nel mover de li occhi onesta e tarda!
61
Ella non ci dicea alcuna cosa,
ma lasciavane gir, solo sguardando
a guisa di leon quando si posa.
64
Pur Virgilio si trasse a lei, pregando
che ne mostrasse la miglior salita;
e quella non rispuose al suo dimando,
67
ma di nostro paese e de la vita
ci ‘nchiese; e ‘l dolce duca incominciava
“Mantua...”, e l’ombra, tutta in sé romita,
70
surse ver’ lui del loco ove pria stava,
dicendo: “O Mantoano, io son Sordello
de la tua terra!”; e l’un l’altro abbracciava.
73
Ahi serva Italia, di dolore ostello,
nave sanza nocchiere in gran tempesta,
non donna di province, ma bordello!
76
Quell’anima gentil fu così presta,
sol per lo dolce suon de la sua terra,
di fare al cittadin suo quivi festa;
79
e ora in te non stanno sanza guerra
li vivi tuoi, e l’un l’altro si rode
di quei ch’un muro e una fossa serra.
82
Cerca, misera, intorno da le prode
le tue marine, e poi ti guarda in seno,
s’alcuna parte in te di pace gode.
85
Che val perché ti racconciasse il freno
Iustiniano, se la sella è vota?
Sanz’esso fora la vergogna meno.
88
Ahi gente che dovresti esser devota,
e lasciar seder Cesare in la sella,
se bene intendi ciò che Dio ti nota,
91
guarda come esta fiera è fatta fella
per non esser corretta da li sproni,
poi che ponesti mano a la predella.
94
O Alberto tedesco ch’abbandoni
costei ch’è fatta indomita e selvaggia,
e dovresti inforcar li suoi arcioni,
97
giusto giudicio da le stelle caggia
sovra ‘l tuo sangue, e sia novo e aperto,
tal che ‘l tuo successor temenza n’aggia!
100
Ch’avete tu e ‘l tuo padre sofferto,
per cupidigia di costà distretti,
che ‘l giardin de lo ‘mperio sia diserto.
103
Vieni a veder Montecchi e Cappelletti,
Monaldi e Filippeschi, uom sanza cura:
color già tristi, e questi con sospetti!
106
Vien, crudel, vieni, e vedi la pressura
d’i tuoi gentili, e cura lor magagne;
e vedrai Santafior com’è oscura!
109
Vieni a veder la tua Roma che piagne
vedova e sola, e dì e notte chiama:
“Cesare mio, perché non m’accompagne?”.
112
Vieni a veder la gente quanto s’ama!
e se nulla di noi pietà ti move,
a vergognar ti vien de la tua fama.
115
E se licito m’è, o sommo Giove
che fosti in terra per noi crucifisso,
son li giusti occhi tuoi rivolti altrove?
118
61. Venimmo sino a lei: o anima lombarda, come te
ne stavi fiera e sdegnosa e com’eri dignitosa e lenta
nel muover gli occhi! 64. Ella non ci diceva nulla,
ma ci lasciava andare, seguendoci soltanto con lo
sguardo, come un leone quando riposa. 67. Virgilio
si avvicinò a lei, pregando che ci mostrasse la salita
migliore. Quella non rispose alla sua domanda, 70.
ma ci chiese del nostro paese e della nostra vita. La
mia dolce guida incominciava: «Mantova...», e
l’ombra, tutta sola ed in sé concentrata, 73. si alzò
in piedi verso di lui dal luogo dove stava prima, dicendo: «O mantovano, io son Sordello della tua terra!», e l’uno abbracciava l’altro. 76. Ahi, o Italia asservita [ai prìncipi locali], sei un albergo di dolore,
una nave senza pilota (=l’imperatore) su un mare
sconvolto dalle tempeste, non dòmini più le province, ma sei diventata un bordello! 79. Quell’anima nobile fu così pronta, soltanto per aver sentito
il dolce nome della sua terra, a far qui (=nell’antipurgatorio) lieta accoglienza al suo concittadino. 82.
Ora invece coloro che vivono dentro i tuoi confini
non riescono a convivere senza muoversi guerra, anzi si rodono l’un l’altro anche coloro che sono rinchiusi dentro le stesse mura e difesi dallo stesso fossato. 85. O mia terra infelice, considera le tue regioni costiere e poi guarda le regioni interne, e dimmi
se alcuna di esse vive in pace! 88. A che cosa è servito che Giustiniano abbia restaurato il freno [delle
leggi], se la sella del cavallo è vuota (=se non hai
chi ti guida)? Senza tale freno la tua vergogna sarebbe minore. 91. Ahi, o gente [di Chiesa], che dovresti esser devota e lasciar sedere Cesare (=l’imperatore) sulla sella, se comprendi bene quello che
Dio ti dice nel Vangelo, 94. guarda come questa fiera (=il cavallo, cioè l’Italia) è divenuta ribelle, perché non è [più] guidata con gli sproni, dopo che tu
impugnasti le briglie! 97. O Alberto d’Asburgo, che
abbandoni costei che si è fatta indòmita e selvaggia,
mentre dovresti inforcare i suoi arcioni, 100. una
giusta punizione cada sulla tua stirpe dalle stelle, ed
essa sia nuova e chiara a tutti, così che il tuo successore (=Enrico VII di Lussemburgo) ne sia atterrito! 103. Tu e tuo padre [Rodolfo d’Asburgo], trattenuti dallo smodato desiderio di occuparvi di cose
tedesche, avete tollerato che il giardino dell’Impero
(=l’Italia) fosse ridotto a un deserto! 106. Vieni a
vedere Montecchi e Cappelletti (=Capuleti), Monaldi e Filipeschi, o uomo senza cura: quelli son già
mal ridotti, questi son pieni di sospetti! 109. Vieni,
o crudele, vieni e vedi le tribolazioni dei tuoi nobili,
cura i loro danni, e vedrai come i conti di Santafiora
(=gli Aldobrandeschi) son decaduti! 112. Vieni a
vedere la tua Roma che piange, abbandonata e sola
(=senza di te), e che dì e notte grida: «O mio imperatore, perché non stai con me?». 115. Vieni a vedere quanto la tua gente si ama! E, se nessuna compassione per noi ti muove, vieni a prenderti la vergogna
che ti sei procurato! 118. E, se mi è lecito parlare, o
sommo Dio, che per noi fosti crocifisso in terra, ti
chiedo: i tuoi giusti occhi son rivolti altrove? 
Divina commedia. Purgatorio, a cura di P. Genesini 30
O è preparazion che ne l’abisso
del tuo consiglio fai per alcun bene
in tutto de l’accorger nostro scisso?
121
Ché le città d’Italia tutte piene
son di tiranni, e un Marcel diventa
ogne villan che parteggiando viene.
124
Fiorenza mia, ben puoi esser contenta
di questa digression che non ti tocca,
mercé del popol tuo che si argomenta.
127
Molti han giustizia in cuore, e tardi scocca
per non venir sanza consiglio a l’arco;
ma il popol tuo l’ha in sommo de la bocca.
130
Molti rifiutan lo comune incarco;
ma il popol tuo solicito risponde
sanza chiamare, e grida: “I’ mi sobbarco!”.
133
Or ti fa lieta, ché tu hai ben onde:
tu ricca, tu con pace, e tu con senno!
S’io dico ‘l ver, l’effetto nol nasconde.
136
Atene e Lacedemona, che fenno
l’antiche leggi e furon sì civili,
fecero al viver bene un picciol cenno
139
verso di te, che fai tanto sottili
provedimenti, ch’a mezzo novembre
non giugne quel che tu d’ottobre fili.
142
Quante volte, del tempo che rimembre,
legge, moneta, officio e costume
hai tu mutato e rinovate membre!
145
E se ben ti ricordi e vedi lume,
vedrai te somigliante a quella inferma
che non può trovar posa in su le piume,
148
ma con dar volta suo dolore scherma. 151
121. Oppure nella tua sapienza infinita ci prepari
qualche bene futuro, che la nostra mente è assolutamente incapace di scorgere? 124. Le città d’Italia
son tutte piene di tiranni e ogni villano, che si mette
a capo di un fazione politica, diventa un Marcello
(=un avversario dell’imperatore; oppure un presunto
salvatore della patria)! 127. O Firenze mia, puoi essere ben contenta di questa digressione, che non ti
tocca, grazie al tuo popolo che ben s’ingegna! 130.
Molti, altrove, hanno la giustizia in cuore, ed essa
scocca lentamente, perché non viene senza riflessione all’arco (=alla bocca); il tuo popolo invece ha
sempre la giustizia sulle labbra! 133. Molti rifiutano
le cariche pubbliche; il tuo popolo invece risponde
sollecito anche senza esser chiamato, e grida: «Io mi
sobbarco [delle cariche]!». 136. Ora fàtti contenta,
perché veramente ne hai motivo: tu sei ricca, tu sei
in pace, tu hai senno! I fatti mostrano chiaramente se
dico il vero! 139. Atene e Sparta, che fecero le leggi
antiche e furono così civili, fecero un piccolo accenno alla vita pubblica, 142. rispetto a te, che fai
provvedimenti tanto sottili, che a metà novembre
non giunge quel che tu decidi in ottobre! 145. Quante volte, per quel tempo che tu ricordi (=in questi
ultimi anni), tu hai cambiato legge, moneta, carica e
costume ed hai cacciato e richiamato i tuoi cittadini!
148. Se ben ricordi le passate vicende e se le vàluti
chiaramente, ti vedrai somigliare a quell’infermo,
che non riesce a riposare sulle piume 151. e che,
voltandosi e rivoltandosi, cerca [invano] sollievo al
suo dolore!
I personaggi
La zara (dal grido augurale di chi lancia) si gioca in
due con tre dadi. Il primo vince se indovina i punti
meno probabili (da 15 in su, da 6 in giù). Il secondo
se indovina i punti più probabili (da 7 a 14).
Benincasa da Laterina (fine sec. XIII), presso Arezzo, è giudice di Laterina, famoso per il suo senso
della misura. Come vicario del podestà di Siena
condanna a morte Turino da Turrita, fratello di Ghino di Tacco, e Tacco, suo zio, perché ladri ed assassini. Per prudenza si rifugia a Roma, dove continua
ad esercitare la funzione di giudice. Ma qui è raggiunto da Ghino di Tacco, che lo uccide.
Ghino di Tacco, come tutti i suoi familiari, era dedito al brigantaggio, che esercitava dal suo castello
di Radicofani, che dominava la valle che scendeva
verso Roma.
Guccio dei Tarlati da Pietramala, presso Arezzo
(fine sec. XIII), di parte ghibellina, muore inseguendo i nemici, mentre cerca di attraversare l’Arno
in piena.
Federico Novello dei conti Guidi, ghibellino, è ucciso nel 1289 (o 1291) presso Bibbièna, mentre corre in aiuto dei Tarlati da Pietramala, ghibellini.
Gano (o il fratello Farinata), figlio di Marzucco
degli Scornigiani, è ucciso nel 1287 da Nino, soprannominato Brigata, nipote del conte Ugolino della Gherardesca (If XXXIII, 1-75). Marzucco, che si
era fatto frate, perdona l’omicida e il suo mandante,
il conte Ugolino.
Orso degli Alberti è ucciso dal cugino Alberto (figlio del conte Alessandro degli Alberti), che voleva
vendicare il padre. Le due famiglie erano in strenua
lotta tra loro per motivi politici (la prima era guelfa,
la seconda ghibellina) e per motivi di patrimonio.
Pierre de la Brosse (?-1278) diventa ciambellano e
consigliere di Filippo III l’Ardito, re di Francia. Per
le sue umili origini provoca l’invidia della corte.
Nel 1276 muore il figlio primogenito di Filippo.
Pierre incolpa la matrigna, che a sua volta lo accusa
di avere cercato di violentarla. Nel 1278 è arrestato
per ordine del sovrano e impiccato lo stesso anno.
Sordello da Goito (1200ca.-1273ca.) appartiene alla piccola nobiltà. Intraprende la professione di giullare e di uomo di corte, e si distingue per le sue capacità poetiche. Frequenta prima la corte di Ferrara,
poi quella di Verona, presso Riccardo di San Bonifacio. Qui canta Cunizza da Romano (Pd III, 25-36),
moglie del conte, secondo i canoni della poesia trobadorica. Nel 1236 la rapisce e la riporta a casa per
ordine di Ezzelino ed Alberigo, fratelli della donna.
Di passaggio ha una relazione con la donna. In séguito si rifugia in Provenza, alla corte di Raimondo
Berengario IV, dove ricopre incarichi politici a fianco di Romeo di Villanova. In questo periodo scrive
le sue opere più famose. Segue Carlo I d’Angiò in
Italia, dove ottiene alcuni feudi.
Giustiniano (527-565), imperatore dell’impero romano d’oriente, raccoglie le leggi e i senato consulti
romani nel Corpus juris civilis iustinianei (529-
Divina commedia. Purgatorio, a cura di P. Genesini 31
533). Riconquista l’Italia con la guerra greco-gotica
(535-553), che provoca vaste distruzioni nella penisola.
Alberto I d’Asburgo, figlio di Rodolfo I d’Asburgo,
è imperatore dal 1298 al 1308. Si preoccupa di ricostituire il regno di Germania, perciò si disinteressa
dell’Italia. Muore ucciso dal nipote Giovanni.
Enrico (o Arrigo) VII di Lussemburgo (1270/80-
1313) è un uomo di grandi ideali, ma privo di senso
pratico. È nominato imperatore perché sovrano di un
piccolo regno (1308-13). Nel 1310 viene in Italia
per ristabilire il potere imperiale e pacificare la penisola. Riesce a imporre un po’ di tasse e non ottiene
alcun risultato. Dante ha una sconfinata fiducia in
lui, ma poi è deluso. Ciò non ostante predìce la sua
salvezza in paradiso (Pd XXX, 133-138).
Montecchi (ghibellini di Verona), Cappelletti (=Capuleti, guelfi di Verona), Monaldi (ghibellini di Orvieto) e Filipeschi (guelfi di Orvieto) sono nobili famiglie del tempo, cadute in difficoltà economiche o
che non possono contare su un potere politico capace
di mediare i loro contrasti.
I conti di Santafiora, cioè la famiglia ghibellina degli Aldobrandeschi, agli inizi del Trecento perdono
il controllo di Siena a favore dei guelfi.
Atene e Sparta sono le due città con cui s’identifica
il mondo greco (o meglio ellenico) e la cultura classica. In realtà la civiltà greca si può far iniziare nel
sec. VI a.C. e finire nel 149 a.C., quando i romani
occupano la Grecia e la trasformano in provincia.
L’apogeo della cultura e della civiltà greca è raggiunto tra il 550 e il 330 a.C. circa – è il periodo
classico –, con Atene. Sparta e le altre città danno
contributi senz’altro modesti. Poi con l’epopea di
Alessandro Magno (356-323 a.C.), che diffonde la
cultura greca in Egitto, nell’Asia Minore e nell’impero persiano, che ha conquistato. In tal modo origina la cultura e la civiltà ellenistica, che termina con
la conquista romana.
Commento
1. Il canto ha la stessa struttura sperimentata di Pg
III: l’inizio (qui il riferimento ai giocatori della zara), la prima parte (la questione teologica relativa al
problema dell’efficacia delle preghiere nell’Eneide), la parte centrale (l’invettiva all’Italia, alla
Chiesa, agli imperatori, allo stesso Dio e ai fiorentini). Anche i passaggi da una parte all’altra sono simili: c’è contrasto per contenuto e soprattutto per
l’emozione e la passione che le pervade. La prima
descrive un fatto di vita quotidiana, la seconda riflette in modo freddo e razionale su un problema
teologico, la terza esplode in modo violentissimo e
passionale contro i prìncipi d’Italia e tutti gli altri
personaggi. La lunghezza delle varie parti è in proporzione della loro importanza. Si potrebbero dire le
stesse cose con un linguaggio un po’ diverso. Ed anche le cose diventano un po’ diverse...
1.1. Dante inizia il canto in tono dimesso, parlando
del gioco della zara e descrivendo il comportamento
di chi ha perduto il denaro e che cerca di capire dove ha sbagliato. Ma l’atmosfera del canto cambia
immediatamente una prima volta (la domanda a
Virgilio sull’Eneide), una seconda volta (l’incontro
con Sordello e l’abbraccio di Sordello con Virgilio),
una terza volta (l’esplosione dell’invettiva contro i
prìncipi d’Italia ecc.). Egli mette in pratica la figura
retorica del climax (o gradazione). Però non la applica meccanicamente, perché i vari momenti non
sono tra loro omogenei, sono tra loro profondamente
diversi per contenuto: il festoso dialogo con le anime, la domanda teologica, poetica e filosofica, il bisogno pratico di chiedere la strada, la manifestazione d’affetto tra i due conterranei, infine l’esplosione
dell’invettiva, che occupa esattamente metà canto.
2. Le anime che chiedono preghiere sono tutte morte
di morte violenta dopo una vita dedita alla rapina o
all’omicidio. La giustizia privata era una prassi costante, in assenza di un potere politico che riuscisse
ad imporre e a fare rispettare la legge: l’imperatore
era lontano e indifferente alle sorti dell’Italia. E ogni città era spaccata in due non tanto da un partito
filoimperiale e da un altro filopapale, quanto da fazioni che si appoggiavano a una autorità o all’altra
per imporre i loro interessi di parte. Dante prepara
l’invettiva partendo da questa situazione politica,
che denuncia con estrema durezza e in modo estremamente analitico: i prìncipi d’Italia non riescono a
convivere senza farsi guerra; i cittadini non riescono
a convivere senza conflitti; la Chiesa (che deve preoccuparsi della salvezza spirituale della società) invade il potere imperiale e l’imperatore (che deve garantire pace e giustizia alla società) è assente; guelfi
e ghibellini, abbandonati a se stessi, sprecano risorse
a farsi guerra. E Firenze, con cui finisce l’invettiva e
il canto, è l’esempio più sintomatico di questa situazione degradata, che ha assolutamente bisogno di essere sanata. Ma prospettive concrete di risanamento
non compaiono all’orizzonte.
2.1. In modo provocatorio Dante mette nella stessa
schiera guelfi e ghibellini. D’altra parte in precedenza aveva incontrato Bonconte da Montefeltro,
suo avversario politico, ma gli antichi rancori non
erano emersi (Pg V). In séguito egli chiede di parlare con un’anima italiana, ma Sapìa di Siena lo riprende: “Intendi dire che vivesse pellegrina in Italia” (Pg XIII). La vera patria dell’uomo è il cielo
(Pd I, 115-126) ed egli può trovar pace soltanto facendo la volontà di Dio (Pd III, 70-87) e ricongiungendosi al suo principio (Pd XXXIII). In purgatorio
gli odi terreni, che ancora albergano nei cuori dei
dannati, sono estinti. In paradiso la vita terrena diventa un pallido ricordo, poiché il contatto con Dio
soddisfa tutti i desideri umani.
3. La soluzione prospettata da Dante al problema
che nell’Eneide le preghiere non sembrano modificare i decreti del cielo, perché rivolte a falsi dei, è
poco credibile: aveva punito con l’inferno il gigante
Capanèo, che ha offeso Giove (If XIV, 45-72). Nella
novella di Ser Ciappelletto Boccaccio sostiene invece che quel che conta è l’intenzione (Decameron
I, 1). Questa non è la questione che tratta con più
acume.
3.1. O forse no: della questione Virgilio si lava le
mani e scarica le difficoltà su Beatrice. Al nome
della donna Dante non pensa più alla questione e si 
Divina commedia. Purgatorio, a cura di P. Genesini 32
sente pronto a procedere con più fretta. D’altra parla
il poeta latino non ha mai detto di sapere tutto, anzi
ha riconosciuto più volte e con forza i limiti della
ragione (Pg III, 31-39).
3.2. O forse, meglio, dimostrandosi insipiente permette però al suo lettore di criticarlo e di prender
gusto ad usare la ragione naturale, di cui tutti gli
uomini in quanto tali sono provvisti. Qualche secolo
dopo ci sarà chi disonestamente ruberà ai pensatori
medioevali questa ragione, trasformandola e immiserendola in mero strumento per fare gli interessi di
classe. Gli illuministi criticano il Medio Evo con
uno strumento “tipicamente” medioevale: la ragione
naturale… Essi però la abbassano al livello di strumento valido per tutti gli usi: è la ragione strumentale, che ha perso i valori dell’etica e che deve soltanto raggiungere gli scopi che di volta in volta ci si
è proposti di raggiungere.
4. Il poeta caratterizza fisicamente Sordello: «Venimmo a lei: o anima lombarda, Come ti stavi altera
e disdegnosa E nel mover de li occhi onesta e tarda!
Ella non ci dicëa alcuna cosa, Ma lasciavane gir,
solo sguardando, A guisa di leon quando si posa»
(vv. 61-66). L’immagine di Sordello è potente e affascinavate: il personaggio è solo, seduto e segue i
due poeti muovendo soltanto lo sguardo. Ma reagisce subito alla domanda ed esprime immediatamente
il suo affetto, quando scopre di avere davanti un
conterraneo. Ma questa è la nobile e altera figura
che Dante ci dà di lui. Nella realtà egli era andato a
recuperare Cunizza da Romano, per riportarla a casa, poiché il matrimonio della donna aveva cessato
di dare i benefici sperati. Egli però coglie l’occasione per convivere con la donna. Cunizza invece ne
approfitta per soddisfare il suo insaziabile bisogno di
affetto. Ma poi i due si lasciano e la donna passa ad
altri amori, finché in tarda età va a morire a Firenze.
Sordello continua il suo girovagare, finché si ferma
alla corte di Raimondo Berengario, in Provenza.
Qui serve il conte insieme con Romeo di Villanova,
che è calunniato dai cortigiani e che deve andarsene
in esilio in tarda età (Pd VI, 127-142).
4.1. Con la stessa forza il poeta aveva caratterizzato
le altre figure della Divina commedia, dal demonio
Caronte a Farinata degli Uberti, da Brunetto Latini
al conte Ugolino della Gherardesca nell’inferno; da
Casella a Manfredi di Svevia, da Belacqua alla Pia
ecc. nel purgatorio.
5. Dante lancia una durissima invettiva contro i prìncipi d’Italia, la Chiesa, l’imperatore, lo stesso Dio,
infine Firenze. Colpisce gli interessati in modo sistematico e ordinato (l’invettiva proviene dalla ragione e dall’ars dicendi, non dall’impulsività). Il
suo carattere retorico risulta in particolare dal fatto
che coinvolge lo stesso Dio. In questo caso l’invettiva è arricchita dalla riflessione che forse Dio
finge di avere dimenticato l’Italia, in realtà le sta
preparando un bene maggiore. Il poeta non è mai
meccanico nell’applicare le regole, è sempre vario,
imprevedibile, e riserva costantemente delle sorprese. Altre invettive sono: quella di Brunetto Latini
contro i fiorentini, che ricopre di molteplici offese
(If XV, 55-78); quella contro i papi simoniaci (If
XIX, 90-118); quella contro Firenze (If XXVI, 1-6);
quella contro Pisa e contro Genova (If XXXIII, 79-
90 e 151-157).
5.1. L’invettiva di Pg VI, 76-151, è una delle più
intense ed appassionate, senz’altro la più lunga e la
più violenta della Divina commedia: davanti all’affettuoso abbraccio tra Sordello da Goito e Virgilio,
due conterranei che non si erano mai conosciuti, il
poeta si scaglia con parole durissime contro i prìncipi italiani costantemente in conflitto tra loro, contro
la Chiesa che invade l’ambito politico che spetta
all’Impero, contro l’imperatore che trascura l’Italia
per occuparsi unicamente della Germania, contro lo
stesso Dio che sembra essersi dimenticato dell’Italia,
infine contro Firenze che fa e disfà le leggi e che
manda in esilio e richiama i suoi cittadini.
5.2. Dante struttura il canto in quattro momenti, per
accentuare l’esplosione dell’invettiva finale: a) le
anime fanno calca intorno a lui per chiedergli suffragi; b) i due poeti riprendono il viaggio e discutono sul problema delle preghiere nell’Eneide; c) Virgilio chiede la strada a Sordello da Goito, che invece chiede di dove sono e lo abbraccia, quando scopre che è suo conterraneo; d) la scena affettuosa tra
Sordello e Virgilio provoca la violentissima invettiva, che occupa ben mezzo canto e che coinvolge la
terra (prìncipi italiani, Chiesa, Impero, Firenze) e il
cielo (lo stesso Dio, sospettato di essersi dimenticato
dell’Italia).
5.3. Il poeta fa iniziare l’invettiva proprio a metà
del canto (v. 76, il canto ha 151 versi) e dedica a
Firenze proprio un terzo dell’invettiva (25 versi su
75). Se si ritorna indietro e si controlla che cosa c’è
al verso 26, si scopre che il poeta inizia a parlare
con Virgilio del problema delle preghiere che
nell’Eneide risultano inefficaci. Insomma il canto è
così diviso: le anime chiedono preghiere (vv. 1-
25=25), il problema delle preghiere nell’Eneide e
l’incontro con Sordello (vv. 26-60 e 61-75=50),
l’invettiva ai prìncipi d’Italia, alla Chiesa, all’imperatore e a Dio (vv. 76-126= 51), l’invettiva a Firenze (vv. 127-151=25). Il canto perciò risulta diviso in modo equilibrato dalle simmetrie: 25+50-
51+25. L’ars dictaminis consigliava di dividerlo in
parti equilibrate, che favorivano l’effetto complessivo e l’impatto sull’animo del lettore o dell’ascoltatore.
5.4. I lettori della Divina commedia non si sono mai
chiesti chi pronuncia l’invettiva. La risposta è semplice: il cuore del protagonista che assiste all’abbraccio e la mente dello scrittore che dall’esterno
interferisce dentro il poema. Ma si può rimanere anche al protagonista, e nulla cambia. Ciò che deve
colpire è la reazione, apparentemente spropositata,
del poeta davanti all’abbraccio dei due conterranei,
che non si erano mai conosciuti e che soltanto per un
motivo eccezionale – il suo viaggio – si conoscono:
erano divisi da un abisso temporale di mille anni.
Ma il poeta e lo scrittore si sentono punti sul vivo da
tale manifestazione di affetto, di cui si sentono defraudati: se non ci fossero state beghe intestine, il
poeta sarebbe rimasto nella sua Firenze. Di qui la 
Divina commedia. Purgatorio, a cura di P. Genesini 33
reazione violentissima del poeta, dello scrittore e
dell’esule.
5.5. Il livello del coinvolgimento è dimostrato anche
dalle parole usate, parole intense e forti: l’Italia è
serva dei principi locali, non è più domina delle
province, ma è divenuta un bordello di malaffare.
Anche in altre occasioni particolarmente gravi egli
ha usato un linguaggio ugualmente forte: la Roma
papale da Giovanni l’evangelista – quindi un testimone autorevole – fu vista puttaneggiare con i sovrani (If XIX, 108); nella ricostruzione profetica
della storia della Chiesa la Chiesa e il re di Francia
sono indicati simbolicamente dalla puttana disciolta e dal gigante e feroce drudo che la bacia (Pg
XXXII, 148-153).
6. Dante parla dell’Italia anche in If XXVII, 36-54,
quando Guido da Montefeltro gli chiede notizie della Romagna; e in Pg VIII, 111-132, quando Corrado
Malaspina gli chiede notizie della val di Magra.
7. Dante dedica a Firenze If VI, 58-90, dove per
bocca di Ciacco descrive una situazione politica degenerata e cerca d’individuarne le cause; ma anche
altri passi importanti, come la discussione politica
con Farinata degli Uberti (If X, 40-51 e 73-93);
l’invettiva di Brunetto Latini (If XV, 55-78); e
l’apostrofe alla città ( If XXVI, 1-12).
8. Il Purgatorio è la cantica del ricordo, della giovinezza, della speranza, ma anche della poesia. Qui
Dante incontra il poeta Sordello, più avanti incontra
Bonagiunta Orbicciani (XXIV), della Scuola toscana, il quale riconosce di non aver capito la nuova
poesia, poi Guido Guinizelli (XXVI), l’iniziatore
del Dolce stil novo, quindi il trovatore provenzale
Arnaut Daniel (XXVI), di cui imita lo stile, infine il
poeta latino P. Papinio Stazio (XXI), che lascia il
purgatorio per andare in paradiso, con cui fa un pezzo del viaggio (XXI-XXXIII). In Pg XXIV, 51-54,
dà la definizione di Dolce stil novo. I poeti che sono
soltanto ricordati sono molto numerosi.
9. Nelle prime righe del canto il poeta tende una
trappola al lettore, che deve conoscere la storia di
Gano degli Scornigiani. Questi (o il fratello Farinata) è ucciso nel 1287 da Nino, soprannominato Brigata, nipote del conte Ugolino della Gherardesca. Il
lettore deve perciò andare con il pensiero a If
XXXIII, 1-75 e ricordare che si tratta dello stesso
Brigata. Il conte Ugolino racconta l’orribile morte a
cui sono stati condannati lui, i suoi due figli e i due
nipoti e implora pietà per la loro atroce fine. Dante,
di rincalzo, dice che doveva esser punito il conte
come traditore ma che dovevano essere risparmiati i
figli e i nipoti, che per la giovane età erano innocenti. E coglie immediatamente l’occasione per lanciare una durissima invettiva contro i pisani (vv. 79-
90). In realtà Brigata ha già raggiunto la maggiore
età e si è già macchiato le mani di sangue con un
omicidio. Così il lettore, se non l’aveva capito facendo i conti degli anni, dovrebbe capire ora che i
figli del conte Ugolino non possono essere né innocenti né bambini… La presenza di Gano tra le anime purganti si può dunque capire ed apprezzare soltanto collegando il personaggio a If XXXIII, a cui
rimanda. È soltanto un cenno, ma il lettore deve stare sempre in guardia. D’altra parte i canti collegati
sono molteplici: Bonconte da Montefeltro che si è
salvato (Pg V) rimanda al padre Guido che si è dannato (If XXVII); Sapìa da Siena (Pg XIII) rimanda a
Provenzan Salvani, che è suo nipote (Pg XI); Forese
Donati (Pg XXIV) rimanda alla sorella Piccarda,
che è in paradiso (Pd III). Il lettore sa anche qual è il
comportamento corretto da tenere: quello di Marzucco, padre di Gano, che perdona l’omicida e il
suo mandante, il conte Ugolino.
10. La speranza delle anime di salire al cielo richiama la speranza giovanile del poeta d’inserirsi
con successo nella classe politica di Firenze. Ma
dopo un promettente inizio arriva l’esilio, reso più
duro proprio dall’attaccamento alla città natale e
dalla speranza, mai sopita, di ritornare in patria. Invece nel 1313 arriva la condanna a morte per i figli,
ormai maggiorenni, se fossero caduti nelle mani dei
fiorentini. D’altra parte – che egli lo sapesse o meno, non importa – le cose non potevano andare diversamente: dopo la pubblicazione di un canto come
If XV, durissimo e velenoso verso i fiorentini, i ponti
erano ormai stati tagliati. Il costo del ritorno era la
sottomissione incondizionata e la censura incondizionata. Due cose che il poeta avrebbe sempre rifiutato. Qualche anno dopo egli coglie correttamente i
termini della questione, quando a Cacciaguida chiede se dovrà dire tutto ciò che ha visto (ma allora sarà a molti sgradito) o se dovrà tacere (ma allora perderà la fama presso i posteri). Il trisavolo giustamente gli dirà di riferire tutto ciò che ha visto, che per
molti sarà amaro ma che poi sarà di nutrimento
all’anima di chi ascolta, e che lo farà ricordare presso coloro che chiameranno questo tempo antico. E
Dante sceglie ciò che era costretto a scegliere, ciò
che in ogni caso avrebbe scelto. Ma si lamenta lo
stesso. Ingratitudine dei mortali!
La struttura del canto è semplice: 1) il poeta promette preghiere ad altre anime della schiera appena
incontrata; 2) procedendo il cammino, chiede a Virgilio perché nell’Eneide dice che le preghiere non
sono ascoltate da Dio; Virgilio risponde perché non
erano rivolte al vero Dio; 4) i due poeti chiedono la
strada a un’anima, Sordello da Goito, che abbraccia
Virgilio, quando scopre che è suo conterraneo; 5)
davanti a questa scena di affetto Dante esplode in
una violentissima invettiva che coinvolge i prìncipi
italiani, gli uomini di Chiesa, gli ultimi imperatori,
quasi lo stesso Dio, infine Firenze.
Divina commedia. Purgatorio, a cura di P. Genesini 34
Canto VIII
Era già l’ora che volge il disio
ai navicanti e ‘ntenerisce il core
lo dì c’han detto ai dolci amici addio;
1
e che lo novo peregrin d’amore
punge, se ode squilla di lontano
che paia il giorno pianger che si more;
4
quand’io incominciai a render vano
l’udire e a mirare una de l’alme
surta, che l’ascoltar chiedea con mano.
7
Ella giunse e levò ambo le palme,
ficcando li occhi verso l’oriente,
come dicesse a Dio: ‘D’altro non calme’.
10
‘Te lucis ante’ sì devotamente
le uscìo di bocca e con sì dolci note,
che fece me a me uscir di mente;
13
e l’altre poi dolcemente e devote
seguitar lei per tutto l’inno intero,
avendo li occhi a le superne rote.
16
Aguzza qui, lettor, ben li occhi al vero,
ché ‘l velo è ora ben tanto sottile,
certo che ‘l trapassar dentro è leggero.
19
Io vidi quello essercito gentile
tacito poscia riguardare in sùe
quasi aspettando, palido e umìle;
22
e vidi uscir de l’alto e scender giùe
due angeli con due spade affocate,
tronche e private de le punte sue.
25
Verdi come fogliette pur mo nate
erano in veste, che da verdi penne
percosse traean dietro e ventilate.
28
L’un poco sovra noi a star si venne,
e l’altro scese in l’opposita sponda,
sì che la gente in mezzo si contenne.
31
Ben discernea in lor la testa bionda;
ma ne la faccia l’occhio si smarria,
come virtù ch’a troppo si confonda.
34
“Ambo vegnon del grembo di Maria”,
disse Sordello, “a guardia de la valle,
per lo serpente che verrà vie via”.
37
Ond’io, che non sapeva per qual calle,
mi volsi intorno, e stretto m’accostai,
tutto gelato, a le fidate spalle.
40
E Sordello anco: “Or avvalliamo omai
tra le grandi ombre, e parleremo ad esse;
grazioso fia lor vedervi assai”.
43
Solo tre passi credo ch’i’ scendesse,
e fui di sotto, e vidi un che mirava
pur me, come conoscer mi volesse.
46
Temp’era già che l’aere s’annerava,
ma non sì che tra li occhi suoi e ‘ miei
non dichiarisse ciò che pria serrava.
49
Ver’ me si fece, e io ver’ lui mi fei:
giudice Nin gentil, quanto mi piacque
quando ti vidi non esser tra ‘ rei!
52
Nullo bel salutar tra noi si tacque;
poi dimandò: “Quant’è che tu venisti
a piè del monte per le lontane acque?”.
55
“Oh!”, diss’io lui, “per entro i luoghi tristi
venni stamane, e sono in prima vita,
ancor che l’altra, sì andando, acquisti”.
58
1. Era già l’ora che volge il desiderio ai naviganti
ed intenerisce il cuore nel giorno in cui han detto
addio agli amici più cari; 4. l’ora che punge d’amore per la propria terra il pellegrino novello, se di
lontano ode una campana, che sembri piangere il
giorno che muore, 7. quando incominciai a non ascoltare più Sordello e a guardare una delle anime
alzàtasi in piedi, che con la mano chiedeva di essere
ascoltata. 10. Ella congiunse e levò ambedue le mani in alto, fissando gli occhi verso l’oriente, come se
dicesse a Dio: «Non m’importa d’altro che di te».
13. «Prima che tramonti la luce, ti preghiamo», le
uscì di bocca così devotamente e con parole così
dolci, 16. che fece me uscir di mente a me. Poi le
altre anime con dolcezza e devozione la seguirono
per tutto l’inno, con gli occhi rivolti alle sfere più
alte del cielo. 19. O lettore, qui aguzza bene gli occhi al vero (=il significato allegorico), perché ora il
velo [delle parole] è tanto sottile, che è certamente
facile attraversarlo. 22. Io vidi quell’esercito gentile
guardare poi silenzioso in su, quasi stesse aspettando, tutto pallido e umile. 25. E vidi uscire dall’alto
e scendere giù due angeli con due spade di fuoco,
tronche e prive della loro punta. 28. Avevano le vesti di colore verde chiaro, come fogliette appena
spuntate. Le traevano dietro di loro, percuotendole
ed agitandole con le ali pure di colore verde. 31.
Uno si fermò un po’ più sopra di noi, l’altro discese
nella parte opposta della valle, così che la gente
venne a trovarsi nel mezzo. 34. Io distinguevo bene
la loro testa bionda, ma, guardando il viso, il mio
occhio si smarriva, come succede a una nostra facoltà che si confonde davanti a ciò che supera le sue
capacità. 37. «Ambedue vengono dal grembo di
Maria (=dall’empìreo)» disse Sordello, «per mettersi a guardia della valle, a causa del serpente che verrà tra poco.» 40. Perciò io, che non sapevo da che
parte venisse, mi volsi intorno e mi accostai più
strettamente alle fidate spalle di Virgilio, tutto raggelato [dalla paura]. 43. Sordello disse ancora:
«Ormai scendiamo giù nella valle tra le ombre di
grandi personaggi e parleremo ad esse: per loro sarà
molto gradito vedervi». 46. Credo di aver disceso
solamente tre passi e fui di sotto (=nella valletta).
Vidi un’anima che guardava soltanto me, come se
mi volesse riconoscere. 49. Era ormai il momento in
cui l’aria si anneriva, ma non al punto da non lasciar
scorgere, agli occhi suoi ed ai miei, ciò che prima
nascondeva per la lontananza. 52. Si fece verso di
me ed io mi feci verso di lei: o gentile giudice Nino
Visconti, quanto fui contento nel vedere che non eri
tra i malvagi! 55. Non tacemmo nessuna forma di
saluto tra di noi, poi egli domandò: «Da quanto
tempo venisti al piè del monte (=il purgatorio), percorrendo le acque lontane (=dalla foce del Tevere
alla spiaggia del purgatorio)?». 58. «Oh» gli dissi,
«stamani io venni dentro i luoghi tristi (= l’inferno)
e sono ancora nella mia prima vita, anche se sto acquistando l’altra, compiendo questo viaggio.» 
Divina commedia. Purgatorio, a cura di P. Genesini 35
E come fu la mia risposta udita,
Sordello ed elli in dietro si raccolse
come gente di sùbito smarrita.
61
L’uno a Virgilio e l’altro a un si volse
che sedea lì, gridando:“Sù, Currado!
vieni a veder che Dio per grazia volse”.
64
Poi, vòlto a me: “Per quel singular grado
che tu dei a colui che sì nasconde
lo suo primo perché, che non lì è guado,
67
quando sarai di là da le larghe onde,
dì a Giovanna mia che per me chiami
là dove a li ‘nnocenti si risponde.
70
Non credo che la sua madre più m’ami,
poscia che trasmutò le bianche bende,
le quai convien che, misera!, ancor brami.
73
Per lei assai di lieve si comprende
quanto in femmina foco d’amor dura,
se l’occhio o ‘l tatto spesso non l’accende.
76
Non le farà sì bella sepultura
la vipera che Melanesi accampa,
com’avria fatto il gallo di Gallura”.
79
Così dicea, segnato de la stampa,
nel suo aspetto, di quel dritto zelo
che misuratamente in core avvampa.
82
Li occhi miei ghiotti andavan pur al cielo,
pur là dove le stelle son più tarde,
sì come rota più presso a lo stelo.
85
E ‘l duca mio: “Figliuol, che là sù
guarde?”.
E io a lui: “A quelle tre facelle
di che ‘l polo di qua tutto quanto arde”.
88
Ond’elli a me: “Le quattro chiare stelle
che vedevi staman, son di là basse,
e queste son salite ov’eran quelle”.
91
Com’ei parlava, e Sordello a sé il trasse
dicendo:“Vedi là ‘l nostro avversaro”;
e drizzò il dito perché ‘n là guardasse.
94
Da quella parte onde non ha riparo
la picciola vallea, era una biscia,
forse qual diede ad Eva il cibo amaro.
97
Tra l’erba e ‘ fior venìa la mala striscia,
volgendo ad ora ad or la testa, e ‘l dosso
leccando come bestia che si liscia.
 100
Io non vidi, e però dicer non posso,
come mosser li astor celestiali;
ma vidi bene e l’uno e l’altro mosso.
 103
Sentendo fender l’aere a le verdi ali,
fuggì ‘l serpente, e li angeli dier volta,
suso a le poste rivolando iguali.
 106
L’ombra che s’era al giudice raccolta
quando chiamò, per tutto quello assalto
punto non fu da me guardare sciolta.
 109
“Se la lucerna che ti mena in alto
truovi nel tuo arbitrio tanta cera
quant’è mestiere infino al sommo smalto”,
 112
cominciò ella, “se novella vera
di Val di Magra o di parte vicina
sai, dillo a me, che già grande là era.
 115
Fui chiamato Currado Malaspina;
non son l’antico, ma di lui discesi;
a’ miei portai l’amor che qui raffina”.
 118
61. Non appena udirono la mia risposta, Sordello e
Nino si ritirarono un po’ indietro, come gente improvvisamente confusa. 64. Il primo si volse a Virgilio, l’altro si volse ad un’anima che sedeva lì vicino,
gridando: «Su, o Corrado Malaspina, vieni a vedere
ciò che Dio volle concedere a costui per grazia speciale». 67. Poi, rivolto a me, continuò: «Per quella
singolare gratitudine che tu devi a colui (=Dio), il
quale così nasconde i primi motivi del suo operare
che non vi è modo di scoprirli, 70. quando sarai di
là dalle grandi onde (=sulla terra), di’ a mia figlia
Giovanna che invochi là (=il cielo) dove si esaudiscono le preghiere degli innocenti. 73. Non credo
che sua madre mi ami ancora, dopo che mutò le
bianche bende (=si risposò) che essa, infelice!, deve
ora desiderare. 76. Attraverso di lei (=dal suo esempio) molto facilmente si comprende quanto il fuoco
dell’amore dura [poco] in una donna, se l’occhio o il
tatto non lo ravvivano spesso. 79. Non le farà una
così bella sepoltura la vipera che il milanese (=i Visconti di Milano) accampa sullo stemma familiare,
come avrebbe fatto il gallo di Gallura (=il gallo che
i Visconti di Pisa hanno sullo stemma)». 82. Così
diceva, mostrando in viso quel giusto risentimento
che con misura avvampa in cuore. 85. I miei occhi,
avidi, andavano al cielo, proprio là dove le stelle
sono più lente, come succede nella ruota ai punti più
vicini all’asse. 88. E la mia guida: «O figlio, che
cosa guardi lassù?». Ed io a lui: «A quelle tre fiammelle (=fede, speranza, carità), delle quali tutto il
polo antartico arde». 91. Perciò egli a me: «Le quattro stelle splendenti (=prudenza, giustizia, fortezza,
temperanza), che tu vedevi stamani, sono ormai scese sotto l’orizzonte e queste sono salite al loro posto». 94. Mentre parlava, Sordello lo trasse a sé, dicendo: «Vedi là il nostro avversario» e drizzò il dito, affinché io guardassi là. 97. In quella parte, dove
la piccola valle non ha riparo, era una biscia, forse
quella che diede ad Eva il frutto vietato. 100. Tra le
erbe ed i fiori veniva la striscia malvagia, volgendo
di tanto in tanto la testa e leccando il dorso, come
una bestia che si liscia. 103. Io non vidi, perciò non
posso dire, come si mossero gli àstori (=gli angeli)
celesti, ma vidi bene che l’uno e l’altro si erano
mossi. 106. Sentendo le verdi ali fender l’aria, il
serpente fuggì e gli angeli si volsero indietro, tornando con volo uguale in alto ai loro posti di guardia. 109. L’ombra, che si era avvicinata al giudice
quando questi l’aveva chiamata, per tutta la durata
dell’attacco non smise mai di guardarmi. 112. «Possa la lucerna che ti porta in alto (=la luce divina,
cioè la grazia) trovare nella tua volontà tanta cera
quanta ne serve per arrivare al paradiso terrestre!»
115. cominciò quella, «se sai notizie certe della valle di Magra o dei luoghi vicini, dillo a me, che un
tempo ero grande là. 118. Fui chiamato Corrado
Malaspina. Non sono Corrado il vecchio, ma discendo da lui: ai miei parenti portai quell’amore che
qui si purifica.» 
Divina commedia. Purgatorio, a cura di P. Genesini 36
“Oh!”, diss’io lui, “per li vostri paesi
già mai non fui; ma dove si dimora
per tutta Europa ch’ei non sien palesi?
121
La fama che la vostra casa onora,
grida i segnori e grida la contrada,
sì che ne sa chi non vi fu ancora;
124
e io vi giuro, s’io di sopra vada,
che vostra gente onrata non si sfregia
del pregio de la borsa e de la spada.
127
Uso e natura sì la privilegia,
che, perché il capo reo il mondo torca,
sola va dritta e ‘l mal cammin dispregia”.
130
Ed elli: “Or va; che ‘l sol non si ricorca
sette volte nel letto che ‘l Montone
con tutti e quattro i piè cuopre e inforca,
133
che cotesta cortese oppinione
ti fia chiavata in mezzo de la testa
con maggior chiovi che d’altrui sermone,
136
se corso di giudicio non s’arresta”. 139
121. «Oh!» io gli dissi, «non percorsi mai i vostri
paesi, ma dov’è luogo per tutta l’Europa, in cui non
siano famosi? 124. La fama, che onora la vostra casa, celebra ad alta voce i signori e celebra la contrada, tanto che vi conosce anche colui che non è ancora stato nei vostri feudi. 127. Ed io vi giuro, com’è
vero che potrò salire più sopra (=nel paradiso terrestre), che la vostra gente onorata continua a fregiarsi
delle antiche lodi di liberalità e di prodezza. 130.
La consuetudine e l’inclinazione naturale la privilegiano a tal punto, che, quantunque il capo malvagio
(=Roma, sede del papato) faccia deviare il mondo,
va da sola per la dritta via e disprezza la strada del
male.» 133. Ed egli a me: «Ora va’. Il sole non si
coricherà sette volte nel letto che l’Ariete copre e
cavalca con tutti e quattro gli zoccoli (=tra sette anni), 136. e questa cortese opinione ti sarà inchiodata
in mezzo alla testa con chiodi che valgono più delle
altrui parole (=ti sarà confermata dall’esperienza diretta), 139. se il corso del giudizio divino non si arresta».
I personaggi
Nino (o Ugolino) Visconti (1265ca.-1296) appartiene a una nobile famiglia pisana. Dal padre Giovanni riceve in eredità il giudicato di Gallura, in
Sardegna (da qui il titolo di giudice). La madre è
una delle figlie del conte Ugolino della Gherardesca. Vive in esilio con la parte guelfa fino al 1276,
quando ritorna in patria. Nel 1285 assume con il
nonno Ugolino la signoria di Pisa, divenendo podestà e capitano del popolo. Ben presto però tra i due
sorgono contrasti, che sono abilmente sfruttati
dall’arcivescovo Ruggieri degli Ubaldini, che porta
entrambi alla rovina. Il conte Ugolino viene imprigionato e fatto morire di fame con i figli (If XXXIII,
13-75). Nino si unisce ai fuoriusciti pisani nella
guerra contro Pisa. Nel 1293 diventa capo della taglia guelfa di Toscana. Nello stesso anno viene firmata la pace, ma egli evita di tornare in patria. Ripara prima a Genova, poi nei suoi possedimenti in
Sardegna. Si fa seppellire non a Pisa, ma a Lucca.
Corrado II Malaspina (?-1294) discende da Corrado I il Vecchio, capostipite della famiglia Malaspina, signori di Lunigiana. È marchese di Villafranca. Con i fratelli ha possedimenti in Lunigiana e
in Sardegna, che alla sua morte vengono divisi tra
gli eredi. Non si sa altro di lui.
Commento
1. Il canto inizia con quello che è forse il paesaggio
e il passo più struggente della Divina commedia:
«Era già l’ora che volge il disio…» (vv. 1-6). Dante,
che ha ormai passato quasi 15 anni in esilio, sente
con particolare intensità la lontananza dalla sua città
natale, e riesce a tradurre la nostalgia in versi assai
coinvolgenti anche per il lettore.
1.1. La costruzione sintattica è la seguente: «Era già
l’ora {che volge il desiderio ai naviganti e intenerisce il cuore} nel giorno in cui han detto addio agli
amici più cari; 4. [era l’ora] che punge d’amore...».
Il sentimento di nostalgia è espresso in modo più intenso dall’anafora: «Era già l’ora {che...} nel giorno in cui...; [era l’ora] {che...}». Le due proposizioni principali reggono due proposizioni subordinate
relative, tanto da costituire una struttura simmetrica.
2. Il giudice Nino Visconti è amico d’infanzia di
Dante. Qui si lamenta – ma, a dire del poeta, in
giusta misura – perché la moglie lo ha dimenticato e
si è risposata. Dante gli mette in bocca parole velenose nei confronti delle donne: il loro amore diminuisce rapidamente, se non è ravvivato dagli occhi e
dal tatto... Nel poema un altro marito si lamenta
della moglie (ed anche dei parenti): Bonconte da
Montefeltro, che però la trascurava per la guerra (Pg
V, 88-90). D’altra parte il comportamento dei mariti
verso le consorti era spesso criticabile: Gianciotto
Malatesta uccide con un colpo di stocco moglie e
fratello, cioè Francesca da Polenta e Paolo, che erano divenuti amanti (ma egli la trascurava per la caccia al falcone e per i tornei) (If V, 107). Nello de’
Pannocchieschi uccide la moglie Pia de’ Tolomei,
per liberarsi della donna, che forse lo soffocava con
il suo amore eccessivo (Pg V, 130-136). I consueti
drammi di vita quotidiana, che si incontrano in tutti
i tempi e in tutte le società e che coinvolgono spesso
in prima persona anche il lettore...
3. Il poeta vede in cielo tre stelle, che sono il simbolo delle tre virtù teologali (fede, speranza, carità).
Le quattro stelle viste la mattina in cui era giunto
sulla spiaggia del purgatorio (prudenza, giustizia,
fortezza, temperanza) erano ormai scomparse all’orizzonte. Il Medio Evo trovava costantemente nella
natura, nel cielo sotto la luna come nel cielo sopra la
luna, il segno della divinità. Niente di straordinario:
oggi gli scienziati trovano la forza di gravita in tutto
l’universo. E conoscono l’universo indirettamente,
soltanto attraverso le immagini dei telescopi...
4. I due poeti hanno trovato riparo per la notte in
una piccola valle. All’entrata e all’uscita si sono posti due angeli, per difendere le anime dal serpente
tentatore, che fa la sua comparsa e che viene messo
in fuga. Ormai il serpente non può più tentare le anime, la tentazione è perciò rituale e ricorda e raffi-
Divina commedia. Purgatorio, a cura di P. Genesini 37
gura le tentazioni che le anime subirono sulla terra e
alle quali non seppero resistere. L’intervento degli
angeli mostra che soltanto con la grazia l’uomo può
resistere e vincere le tentazioni al male.
4.1. Il linguaggio usato è onomatopeico: dà l’idea
concreta del serpente che striscia in modo pericoloso
e viscido in mezzo all’erba e che soltanto dall’alto
può essere prima scorto e poi fermato (vv. 97-102).
5. Corrado Malaspina diventa per Dante il simbolo
di un mondo perduto, dove esistevano liberalità e
prodezza. In Pd XV, 97-129, anzi colloca questo
mondo ancora più indietro nel tempo: due secoli
prima, al tempo del suo trisavolo Cacciaguida,
quando Firenze viveva in pace, era sobria e pudìca,
non conosceva la ricchezza né la corruzione politica
e morale. È molto probabile che anche il trisavolo
invidiasse il tempo passato, quello del suo trisavolo,
che viveva al tempo di Carlo Magno... Dante vede
negativamente i cambiamenti. In ciò era stato preceduto da Tommaso d’Aquino, il quale nel De regimine principum (1263) riteneva che la società dovesse essere stabile e che i cambiamenti dovessero
essere il più possibile evitati. Erano giustificati soltanto se la perfezionavano e la riassestavano. In ogni
caso dovevano essere gestiti dall’alto. È chiaro però
che le forze emergenti li vedevano in modo completamente diverso, cioè come il modo in cui esse potevano affermarsi contro le forze tradizionali, normalmente rappresentate dal feudatario e dal vescovo, le quali per difendere i loro interessi erano attaccate ai valori del passato e della stabilità sociale. Insomma è questione di punti di vista.
5.1. Corrado anticipa a Dante che tra sette anni farà
esperienza diretta della liberalità e della prodezza
della famiglia Malaspina. Ma non va oltre. Non precisa che il poeta sarà esiliato. È sufficiente un cenno, come in precedenza. Soltanto il trisavolo Cacciaguida può avere il compito di indicare quale sarà
il futuro del poeta: l’esilio e la missione che lo stesso Dio gli ha attribuito (Pd XVII, 106-142).
6. Dante non perde l’occasione di esser velenoso
verso il papa Bonifacio VIII, suo mortale nemico,
che cita in modo indiretto con una perifrasi: «La
consuetudine e l’inclinazione naturale [della famiglia Malaspina] la privilegiano a tal punto, che,
quantunque il capo malvagio (=Roma, ora caput
mundi, perché sede del papato) faccia deviare il
mondo, va da sola per la dritta via e disprezza la
strada del male» (vv. 130-132). Il papa in carica è
appunto Bonifacio VIII (1294-1303). Con uno stratagemma era riuscito a metterlo all’inferno tra i papi
simoniaci prima della morte (If XIX, 52-57).
7. Il poeta aveva cantato da giovane, quand’era stilnovista, la gentilezza d’animo, che contrapponeva
alla nobiltà di sangue tradizionale. Ma a 25 anni di
distanza tende a identificare le doti di liberalità e di
prodezza con la classe nobiliare tradizionale, cioè
con la nobiltà di sangue, della quale egli era un esponente decaduto (deve iscriversi a un’arte in séguito agli Ordinamenti di giustizia antinobiliari di
Giano della Bella del 1294). I casi e le disgrazie
della vita non lo proiettano verso le classi emergenti,
ma verso le classi tradizionali nelle quali egli e la
sua famiglia hanno le radici. Ciò emerge in modo
particolare quando incontra il trisavolo Cacciaguida,
che egli colloca in una Firenze in pace, sobria e pudìca, insomma in una città ideale che proprio perciò
non è mai esistita (Pd XV, 97-136).
8. Corrado Malaspina chiede notizie dei luoghi in
cui è vissuto. Le anime sono molto legate alla terra,
e desiderano informazioni sui luoghi dove sono vissute o desiderano essere ricordate nel mondo dei vivi, per poter vivere ancora nella memoria di chi è di
là sulla terra. La stessa curiosità si trova nelle anime
che sono finite nell’inferno. Guido da Montefeltro,
capitano di ventura, desidera notizie della sua Romagna (If XXVII, 25-30). Le anime del paradiso invece non hanno bisogno di chiedere notizie al poeta:
vedono tutto in Dio. Dante ha fornito in If X, 94-
108 la spiegazione per cui le anime chiedono notizie
e non vi ritorna più sopra. Conta sulla memoria e
sulla curiosità del lettore. Farinata degli Uberti aveva spiegato che le anime conoscono il futuro ma non
il presente: le notizie sul presente vengono portate
dai dannati che via via finiscono all’inferno. Insomma soltanto la presenza divina e la grazia proveniente dal cielo permettono all’uomo di vedere chiaramente.
9. Il canto ha una struttura complessa, costruita su
una simmetria molto semplice: gli angeli scendono a
proteggere le anime dal serpente che viene a tentarle; il poeta incontra un’anima (Nino Visconti); appare il serpente, che viene sùbito cacciato; il poeta incontra un’altra anima (Corrado Malaspina). I personaggi che il poeta muove sono ben otto: egli stesso,
Virgilio, Sordello, Nino Visconti, Currado Malaspina, quindi i due angeli ed il serpente. Soltanto If
XXX o Pg XXXIII sono canti così frequentati.
10. In questo canto la ritualità religiosa, che caratterizza tutta la seconda cantica, acquista uno spazio
particolarmente importante: ogni sera gli angeli vengono e si mettono all’entrata e all’uscita della valletta, per difendere le anime dalla tentazione del demonio. Ogni sera il demonio, sotto forma di serpente, viene a tentare le anime. Ed ogni sera viene
respinto dai due angeli. Questa tentazione simbolica
– le anime ormai non possono più essere tentate –
ripete e fa riferimento alle tentazioni che le anime
avevano provato in vita e alle quali non avevano saputo resistere.
10.1. Il primo esempio di ritualità si trova in Pg I,
94-105, quando Catone invita Virgilio a pulire le
guance di Dante dalla fuliggine infernale e a cingergli i fianchi con un giunco, simbolo dell’umiltà e
della perseveranza. In Pg II, 28-29, Virgilio invita
Dante a piegare le ginocchia e a congiungere le mani, perché sta giungendo l’angelo nocchiero del purgatorio. In séguito ad ogni cornice un angelo toglie
una P, iniziale di peccato, dalla fronte del poeta.
Alla fine del Purgatorio c’è un altro rito di purificazione, che si riallaccia organicamente a quello di
Pg I, 95-105: la doppia immersione nel fiume Lete,
che fa dimenticare i peccati commessi (Pg XXXI,
91-105) e nel fiume Eunoè, che fa ricordare le buone azioni compiute (Pg XXXIII, 124-135). 
Divina commedia. Purgatorio, a cura di P. Genesini 38
10.2. Tutte le religioni (ma anche tutte le civiltà)
hanno istituito queste ripetizioni simboliche, che ricordano un grande avvenimento della loro storia o
dei loro dogmi. Ad esempio la messa è la ripetizione
ad infinitum del sacrificio di Gesù Cristo per gli uomini. Ma anche le feste di Natale, Pasqua, Pentecoste, Corpus Domini, Assunzione della Madonna in
cielo in anima e corpo s’inseriscono nella stessa prospettiva. E ugualmente le preghiere. La Chiesa cattolica raggiunge nel Seicento con l’arte barocca l’estensione più vasta delle sue cerimonie religiose. Gli
Stati laici dal Quattrocento in poi copiano da essa.
11. La tentazione rituale rimanda alla prima tentazione: quella di Eva e di Adamo nel paradiso terrestre ad opera del serpente, sotto il cui aspetto si celava il demonio. Le anime sono tentate come i progenitori e come essi cedono alla tentazione. Il peccato originale ha indebolito per sempre la volontà e
la resistenza al male degli uomini.
La struttura del canto è semplice: 1) è sera, i due
poeti scendono in una valletta per passare la notte;
2) due angeli si mettono a guardia della valle; 3)
Dante incontra l’amico Nino Visconti, che si lamenta perché la moglie si è risposata; 4) come ogni sera,
compare il serpente che viene a tentare le anime; gli
angeli lo cacciano via; 5) un’altra anima, Corrado
Malaspina, chiede notizie della valle di Magra; 6)
Dante si complimenta per gli ideali di liberalità che
la famiglia Malaspina non ha mai dimenticato; 7)
Corrado gli risponde che entro sette anni avrà una
conferma diretta di questa sua opinione. 
Divina commedia. Purgatorio, a cura di P. Genesini 39
Canto XI
“O Padre nostro, che ne’ cieli stai,
non circunscritto, ma per più amore
ch’ai primi effetti di là sù tu hai,
1
laudato sia ‘l tuo nome e ‘l tuo valore
da ogni creatura, com’è degno
di render grazie al tuo dolce vapore.
4
Vegna ver’ noi la pace del tuo regno,
ché noi ad essa non potem da noi,
s’ella non vien, con tutto nostro ingegno.
7
Come del suo voler li angeli tuoi
fan sacrificio a te, cantando osanna,
così facciano li uomini de’ suoi.
10
Dà oggi a noi la cotidiana manna,
sanza la qual per questo aspro diserto
a retro va chi più di gir s’affanna.
13
E come noi lo mal ch’avem sofferto
perdoniamo a ciascuno, e tu perdona
benigno, e non guardar lo nostro merto.
16
Nostra virtù che di legger s’adona,
non spermentar con l’antico avversaro,
ma libera da lui che sì la sprona.
19
Quest’ultima preghiera, segnor caro,
già non si fa per noi, ché non bisogna,
ma per color che dietro a noi restaro”.
22
Così a sé e noi buona ramogna
quell’ombre orando, andavan sotto ‘l pondo,
simile a quel che tal volta si sogna,
25
disparmente angosciate tutte a tondo
e lasse su per la prima cornice,
purgando la caligine del mondo.
28
Se di là sempre ben per noi si dice,
di qua che dire e far per lor si puote
da quei ch’hanno al voler buona radice?
31
Ben si de’ loro atar lavar le note
che portar quinci, sì che, mondi e lievi,
possano uscire a le stellate ruote.
34
“Deh, se giustizia e pietà vi disgrievi
tosto, sì che possiate muover l’ala,
che secondo il disio vostro vi lievi,
37
mostrate da qual mano inver’ la scala
si va più corto; e se c’è più d’un varco,
quel ne ‘nsegnate che men erto cala;
40
ché questi che vien meco, per lo ‘ncarco
de la carne d’Adamo onde si veste,
al montar sù, contra sua voglia, è parco”.
43
Le lor parole, che rendero a queste
che dette avea colui cu’ io seguiva,
non fur da cui venisser manifeste;
46
ma fu detto: “A man destra per la riva
con noi venite, e troverete il passo
possibile a salir persona viva.
49
E s’io non fossi impedito dal sasso
che la cervice mia superba doma,
onde portar convienmi il viso basso,
52
cotesti, ch’ancor vive e non si noma,
guardere’ io, per veder s’i’ ‘l conosco,
e per farlo pietoso a questa soma.
55
Io fui latino e nato d’un gran Tosco:
Guiglielmo Aldobrandesco fu mio padre;
non so se ‘l nome suo già mai fu vosco.
58
1. «O Padre nostro, che stai nei cieli, non limitato
da essi, ma per l’amor più grande, che tu hai verso
le prime creature di lassù (=i cieli e gli angeli), 4.
sia lodato il tuo nome (=Padre) e il tuo valore
(=Figlio) da tutte le creature, com’è giusto che sia
onorata la tua dolce potenza (=Spirito Santo). 7.
Venga a noi la pace del tuo regno, perché noi da noi
non possiamo giungere ad essa con le nostre sole
forze, se essa non ci viene data. 10. Come gli angeli
sacrificano la loro volontà a te, cantando “Osanna!”, così gli uomini sacrifichino la loro. 13. Da’
oggi a noi la manna (=il pane) quotidiana, senza la
quale per questo aspro deserto torna indietro chi più
si affanna ad avanzare. 16. E, come noi perdoniamo
ad ognuno il male che abbiamo sofferto, così tu perdònaci benignamente e non guardare i nostri meriti.
19. Non mettere alla prova con l’antico avversario
la nostra virtù, che facilmente si abbatte, ma lìberala
da lui, che tanto la sprona al male. 22. O Signore
caro, non facciamo per noi quest’ultima richiesta,
ma per coloro che restarono sulla terra dopo di noi.»
25. Così quelle anime, augurando a sé e a noi buon
viaggio, andavano sotto il peso, simile a quello che
talvolta si sogna. 28. Diversamente angosciate dalla
pena, giravano tutte a tondo ed affrante su per la
prima cornice, per purificare la caligine del mondo
(=il peccato). 31. Se di là (=in purgatorio) le anime
pregano sempre per noi, di qua (=sulla terra) quali
preghiere e quali opere possono fare in loro suffragio
coloro che hanno una buona radice per la loro volontà (=pregano in grazia di Dio)? 34. Ben le dobbiamo
aiutare a lavar le macchie che le portarono qui, così
che, monde e leggere, possano salire ai cieli pieni di
stelle. 37. «Deh, possa la giustizia [di Dio] e la pietà
[degli uomini] alleggerirvi presto, così che possiate
muover le ali, che vi solleveranno al cielo secondo i
vostri desideri!, 40. mostrateci da che parte si va più
presto verso la scala [che porta alla seconda cornice]. E, se c’è più di un passaggio, insegnàteci quello
che scende a noi meno ripido, 43. perché costui, che
viene con me, per il peso della carne di Adamo, di
cui si veste, è più lento a salire, non ostante la buona
volontà.» 46. Le parole, che risposero a queste che
aveva detto colui che io seguivo (=Virgilio), non fu
chiaro da chi provenissero, 49. ma furono: «Venite
con noi a destra lungo la parete, e troverete il passaggio per il quale può andare una persona viva. 52.
E, se io non fossi impedito dal sasso che doma il mio
capo superbo, per il quale devo tenere la faccia rivolta in basso, 55. costui, che ancora vive e che non
dice il suo nome, io guarderei, per vedere se lo conosco e per impietosirlo con la vista del peso [che
porto]. 58. Io fui italiano. Nacqui da una grande famiglia toscana: mio padre fu Guglielmo Aldobrandeschi. Non so se il suo nome vi fu mai noto. 
Divina commedia. Purgatorio, a cura di P. Genesini 40
L’antico sangue e l’opere leggiadre
d’i miei maggior mi fer sì arrogante,
che, non pensando a la comune madre,
61
ogn’uomo ebbi in despetto tanto avante,
ch’io ne mori’, come i Sanesi sanno
e sallo in Campagnatico ogne fante.
64
Io sono Omberto; e non pur a me danno
superbia fa, ché tutti miei consorti
ha ella tratti seco nel malanno.
67
E qui convien ch’io questo peso porti
per lei, tanto che a Dio si sodisfaccia,
poi ch’io nol fe’ tra ‘ vivi, qui tra ‘ morti”.
70
Ascoltando chinai in giù la faccia;
e un di lor, non questi che parlava,
si torse sotto il peso che li ‘mpaccia,
73
e videmi e conobbemi e chiamava,
tenendo li occhi con fatica fisi
a me che tutto chin con loro andava.
76
“Oh!”, diss’io lui, “non se’ tu Oderisi,
l’onor d’Agobbio e l’onor di quell’arte
ch’alluminar chiamata è in Parisi?”.
79
“Frate”, diss’elli, “più ridon le carte
che pennelleggia Franco Bolognese;
l’onore è tutto or suo, e mio in parte.
82
Ben non sare’ io stato sì cortese
mentre ch’io vissi, per lo gran disio
de l’eccellenza ove mio core intese.
85
Di tal superbia qui si paga il fio;
e ancor non sarei qui, se non fosse
che, possendo peccar, mi volsi a Dio.
88
Oh vana gloria de l’umane posse!
com’poco verde in su la cima dura,
se non è giunta da l’etati grosse!
91
Credette Cimabue ne la pittura
tener lo campo, e ora ha Giotto il grido,
sì che la fama di colui è scura:
94
così ha tolto l’uno a l’altro Guido
la gloria de la lingua; e forse è nato
chi l’uno e l’altro caccerà del nido.
97
Non è il mondan romore altro ch’un fiato
di vento, ch’or vien quinci e or vien quindi,
e muta nome perché muta lato.
100
Che voce avrai tu più, se vecchia scindi
da te la carne, che se fossi morto
anzi che tu lasciassi il ‘pappo’ e ‘l ‘dindi’,
103
pria che passin mill’anni? ch’è più corto
spazio a l’etterno, ch’un muover di ciglia
al cerchio che più tardi in cielo è torto.
106
Colui che del cammin sì poco piglia
dinanzi a me, Toscana sonò tutta;
e ora a pena in Siena sen pispiglia,
109
ond’era sire quando fu distrutta
la rabbia fiorentina, che superba
fu a quel tempo sì com’ora è putta.
112
La vostra nominanza è color d’erba,
che viene e va, e quei la discolora
per cui ella esce de la terra acerba”.
115
E io a lui: “Tuo vero dir m’incora
bona umiltà, e gran tumor m’appiani;
ma chi è quei di cui tu parlavi ora?”.
118
61. L’antico sangue e le belle opere dei miei antenati mi fecero così arrogante che, non pensando
all’origine comune [dalla terra], 64. disprezzai ogni
uomo tanto smisuratamente, che ne morii, come sanno i senesi e come sa ogni fanciullo di Campagnatico. 67. Io sono Umberto Aldobrandeschi. La superbia non fa danno soltanto a me, perché essa ha trascinato con sé nel malanno tutti i miei parenti. 70. E
qui io devo portare questo peso per causa sua, finché
sarà resa soddisfazione a Dio qui tra i morti, poiché
non gliela resi [mentre ero] tra i vivi.» 73. Ascoltando [le sue parole], chinai in giù la faccia. Uno di
loro, non costui che parlava, si girò a stento sotto il
peso che impacciava i loro movimenti, 76. mi vide,
mi riconobbe e mi chiamava, tenendo faticosamente
gli occhi fissati su di me, che andavo tutto chino tra
loro. 79. «Oh!» io gli dissi, «non sei tu Oderisi,
l’onore di Gubbio e l’onore di quell’arte che a Parigi è chiamata enluminar?» 82. «O fratello» egli disse, «sorridono di più (=sono più vivaci e più belle)
le pergamene che Franco Bolognese dipinge con il
pennello. Ora l’onore è tutto suo e soltanto in parte
mio. 85. Io non sarei stato così generoso, mentre vissi, a causa del mio gran desiderio di eccellere
nell’arte in cui posi tutto il mio cuore. 88. Qui si paga la pena di tale superbia. E non sarei neanche qui
(=nel purgatorio), se non fosse che, pur potendo peccare (=ancora molto lontano dalla morte), mi volsi a
Dio. 91. O vana gloria delle capacità umane! Quanto poco essa resta verde sulla cima di un ramo, se
non è seguìta da tempi rozzi! 94. Cimabue credette
di primeggiare su tutti nella pittura, ed ora Giotto è
più celebre, così che la sua fama si è oscurata. 97.
Allo stesso modo Guido Cavalcanti ha tolto a Guido
Guinizelli la gloria di poeta in volgare, e forse è nato chi caccerà l’uno e l’altro dal nido. 100. La gloria mondana non è altro che un soffio di vento, che
ora spira di qui, ora di lì, e che muta nome perché
muta provenienza. 103. Quale fama tu avrai più
grande, se ti separi dal corpo in tarda età oppure se
tu fossi morto dicendo ancora “pappo” [al pane] e
“dindi” [al denaro] (=da bambino), 106. prima che
passino mille anni? Ed essi, rispetto all’eternità, sono più brevi di un battito di ciglia rispetto al cerchio
delle stelle fisse, che in cielo gira più lentamente
degli altri. 109. Tutta la Toscana risuonò [del nome]
di colui che cammina lentamente davanti a me. 112.
Ora [esso] si bisbiglia appena in Siena, dove era signore, quando fu distrutta la rabbia (=l’arroganza)
fiorentina (=battaglia di Montaperti, 1260), che a
quel tempo fu superba, come ora è abietta. 115. La
vostra fama ha il colore dell’erba, che viene e che
va; e la discolora proprio il sole, che l’aveva fatta
uscire tenera dalla terra.» 118. Ed io a lui: «Le tue
parole veritiere m’infondono nel cuore l’umiltà del
bene e mi sgonfiano il tumore [della superbia]. Ma
chi è quello di cui mi parlavi ora?». 
Divina commedia. Purgatorio, a cura di P. Genesini 41
“Quelli è”, rispuose, “Provenzan
Salvani;
ed è qui perché fu presuntuoso
a recar Siena tutta a le sue mani.
121
Ito è così e va, sanza riposo,
poi che morì; cotal moneta rende
a sodisfar chi è di là troppo oso”.
124
E io: “Se quello spirito ch’attende,
pria che si penta, l’orlo de la vita,
qua giù dimora e qua sù non ascende,
127
se buona orazion lui non aita,
prima che passi tempo quanto visse,
come fu la venuta lui largita?”.
130
“Quando vivea più glorioso”, disse,
“liberamente nel Campo di Siena,
ogne vergogna diposta, s’affisse;
133
e lì, per trar l’amico suo di pena
ch’e’ sostenea ne la prigion di Carlo,
si condusse a tremar per ogne vena.
136
Più non dirò, e scuro so che parlo;
ma poco tempo andrà, che ‘ tuoi vicini
faranno sì che tu potrai chiosarlo.
139
Quest’opera li tolse quei confini”. 142
121. «Egli è Provenzan Salvani» rispose, «ed è qui,
perché ebbe la presunzione di voler ridurre tutta
Siena in suo potere. 124. Va così e continua ad andare senza riposo, dopo che morì. Deve rendere questa moneta (=penitenza), per soddisfar Dio, chi ha
osato troppo sulla terra.» 127. Ed io: «Se uno spirito, per pentirsi, attende la fine della vita, dimora
laggiù (=nell’antipurgatorio) e non sale quassù (=nel
purgatorio), 130. qualora non sia aiutato dalle preghiere dei buoni, prima che sia passato tanto tempo
quanto visse; ora come gli fu concesso di venir [in
purgatorio]?». 133. «Quando viveva al culmine della gloria» disse, «volontariamente si fermò nel campo (=piazza) di Siena, per chiedere l’elemosina, deponendo ogni [senso di] vergogna. 136. E lì, per togliere l’amico dalla pena che sopportava nella prigione di Carlo I d’Angiò (=nel Regno di Napoli), si
ridusse a tremare per ogni vena. 139. Non ti dirò altro, e so di parlare in modo oscuro per ora, ma passerà poco tempo che i tuoi concittadini faranno in modo che tu possa capire con chiarezza queste parole.
142. Quest’opera di umiltà gli aprì i confini [dell’antipurgatorio]».
I personaggi
Umberto Aldobrandeschi (?-1259) appartiene alla
famiglia dei conti di Santafiora, in Maremma. La
sua superbia, come quella della famiglia, deriva dal
fatto che è di antica nobiltà, è ricco ed è abile nelle
armi. È di parte ghibellina, costantemente in lotta
con Siena. È signore del castello di Campagnatico,
nella valle dell’Ombrone, vicino a Grosseto, dal
quale usciva per depredare i viandanti. Muore forse
per mano dei senesi, che avevano organizzato una
spedizione per ucciderlo.
Oderisi da Gubbio (1240ca.-1299) è discepolo di
Cimabue e amico di Giotto. È il più grande miniaturista del suo tempo. È a più riprese a Bologna. Nel
1295 si sposta a Roma, mettendosi al servizio del
papa Bonifacio VIII. Qui muore.
Franco Bolognese vive ed opera a Bologna tra la
metà del Duecento e gli inizi del Trecento. Di lui
non restano altre notizie.
Giovanni Cimabue (Firenze 1240ca.-1300ca.) è il
più grande pittore della seconda metà del Duecento.
Rompe con i rigidi schemi e le figure immobili
dell’arte bizantina e propone una visone veristica
della realtà. È maestro di Giotto. Il suo vero nome è
Cenni di Pepo.
Giotto di Bondone del Colle (1266ca.-1337) nasce
a Firenze o nei dintorni della città. È avviato dal
padre all’arte della lana, ma egli preferisce frequentare la bottega di Cimabue. Supera il maestro, sviluppandone la pittura in direzione sempre più realistica. Condiziona radicalmente la pittura dei secoli
successivi.
Guido di Guinizelli da Magnano (1230ca.-1276),
un giudice di Bologna, è l’iniziatore del Dolce stil
novo. Ne scrive la canzone-manifesto Al cor gentil
rempaira sempre amore (1274), dove sono esposte
le tesi della corrente, che si diffonde soprattutto a
Firenze. Dante lo mette in purgatorio tra i lussuriosi
(Pg XXVI, 91-114).
Guido Cavalcanti (1255-1300) è amico di Dante e
uno dei maggiori esponenti del Dolce stil novo. È
schierato con i guelfi neri ed è assai rissoso. Per la
pace di Firenze il poeta è costretto a mandarlo in esilio con altri guelfi bianchi, la sua parte politica.
Provenzan Salvani (1220-1269) è un senese di parte
ghibellina. Suo padre è fratello di Sapìa di Siena
(Pg XIII, 93-154). Nel 1259 è ambasciatore presso
Manfredi di Svevia e guida alla vittoria le truppe
senesi nella battaglia di Montaperti (1260). A questa battaglia partecipa anche Farinata degli Uberti
(If X), che si oppone alla distruzione di Firenze. Nel
1262 diventa podestà di Montepulciano. Nel 1268
si riduce a chiedere l’elemosina nel campo di Siena
per riscattare un amico su cui Carlo I d’Angiò aveva
posto una taglia di 10.000 fiorini dopo la battaglia
di Tagliacozzo (si era schierato con Corradino di
Svevia). I senesi, che lo conoscevano per la sua superbia, si meravigliano per tale atteggiamento di
umiltà, e lo aiutano. Muore nel 1269 nella battaglia
di Val d’Elsa contro i fiorentini: è preso prigioniero
e decapitato.
Carlo I d’Angiò (1226-1285) è fratello del re di
Francia, Luigi IX il Santo. È nominato re di Sicilia a
condizione che accetti il patto di vassallaggio alla
Chiesa. Nel 1266 sconfigge a Benevento Manfredi
di Svevia, che muore sul campo di battaglia; nel
1268 sconfigge Corradino, l’ultimo erede della casa
di Svevia, che fa decapitare. Le tasse con cui taglieggia la popolazione per pagare i tributi alla
Chiesa provocano la ribellione dei vespri siciliani
(1282).
Commento
1. Il canto si snoda in diversi momenti: a) le anime
dei superbi recitano il Padre nostro; b) i due poeti
incontrano Umberto Aldobrandeschi, che riconosce
la superbia che aveva in vita; poi c) incontrano Oderisi da Gubbio, che parla della fama terrena e la giu-
Divina commedia. Purgatorio, a cura di P. Genesini 42
dica una gloria vana (la parte centrale del canto); infine c) Oderisi presenta l’anima di Provenzan Salvani, che per un amico ha compiuto un atto di umiltà.
2. Le anime dei superbi recitano il Padre nostro in
segno di umiltà e sempre per umiltà concludono: «O
Signore caro, non facciamo per noi quest’ultima richiesta, ma per coloro che restarono sulla terra dopo
di noi» (vv. 22-24). Esse hanno scoperto l’esistenza
del prossimo, che in vita hanno cercato di calpestare. E per il prossimo esse pregano. Il poeta reagisce
spontaneamente: se le anime purganti pregano per
noi, anche noi dobbiamo pregare per loro, per accorciare le loro pene. In tal modo invita i fedeli a pregare in grazia di Dio per i defunti, altrimenti la loro
preghiera sarebbe stata vana.
3. Umberto Aldobrandeschi era di antica nobiltà, ma
aveva un modo particolare per mantenere il suo tenore di vita: assalire e derubare i viandanti. Insomma era nobile e brigante. Il poeta però lo presenta
soltanto come un’anima che sta espiando i peccati e
che si pente anche della superbia che sulla terra ha
caratterizzato lui e tutta la famiglia. Alla fine i senesi, seccati per questi continui furti, gli tendono un
agguato e lo uccidono.
3.1. L’anima non chiede il nome al poeta (v. 55). Ne
rispetta la volontà di non dirlo. E il poeta non lo dice. Dante continua le variazioni sul motivo del nome. Ora coinvolge anche se stesso. Poco dopo non lo
dice nemmeno a Sapìa di Siena (Pg XIII, 130-132).
In questo caso il poeta risponde con una parafrasi
(vv. 133-138). Il poeta vuole assumere un atteggiamento di umiltà e di espiazione in sintonia con le
anime: il suo nome non è importante, quel che conta
è l’espiazione del peccato, con la quale si diventa
degni di salire in cielo.
4. Oderisi da Gubbio sente intensamente la vanità
che lo ha caratterizzato in vita: voleva primeggiare
su tutti gli altri miniaturisti e non avrebbe mai riconosciuto che qualcuno lo potesse superare. Un ideale
di vita di cui egli ora vede tutti i limiti. Egli riconosce che Franco Bolognese lo ha superato. Ma allarga
il discorso anche agli altri campi, a quello della pittura (Giotto ha superato il maestro Cimabue) e a
quello della letteratura (Guido Cavalcanti ha superato il maestro Guido Guinizelli) (vv. 94-99). E pensa di poter trarre una regola generale dalla sua esperienza di vita: se i tempi non diventano rozzi, sorge
sempre qualcuno destinato a superare il maestro o
chi era considerato il più grande in una disciplina
(vv. 92-93). Ed ora è forse già nato colui che diventerà più famoso di Guinizelli e di Cavalcanti in ambito letterario (vv. 97-99).
4.1. Il problema della fama è affrontato anche in altri due canti della Divina commedia. In If XV, 79-
87, il poeta incontra il maestro Brunetto Latini e dice che ha ancora impressa nella memoria la cara e
buona immagine paterna del maestro, perché gli ha
insegnato come l’uomo si eterna qui sulla terra con
la fama che acquista (vv. 79-87). In Pd XVII il poeta
chiede al trisavolo Cacciaguida se dovrà dire tutto
ciò che ha visto nei tre regni dell’oltretomba o se
dovrà essere timido amico del vero; nel primo caso
le sue parole saranno per molti indigeste, nel secondo caso perderà la fama presso coloro che chiameranno questo tempo antico (vv. 106-120). Cacciaguida gli risponde che dovrà testimoniare il vero,
perché questa è la missione che gli è stata affidata
(vv. 121-142).
4.2. In questi due canti il poeta dà una valutazione
positiva della fama. In bocca a Oderisi invece dà
una valutazione molto riduttiva. Una contraddizione? Un cambiamento di opinione? Niente affatto: il
poeta, come in tanti altri casi, fa due cose: a) vede
la fama da un punto di vista terreno e da un punto di
vista ultraterreno; dal primo punto di vista è un valore, dal secondo punto di vista è giustamente come un
battito di ciglia rispetto all’eternità; i due punti di
vista quindi non si contraddicono, anzi si completano a vicenda; b) esamina il problema non da un solo
punto di vista, ma da più punti di vista, perché un
solo punto di vista è troppo limitante e perché la realtà è sempre più complessa di quel che si vorrebbe.
La contraddizione quindi non c’è. Viene mostrata
invece la complessità della questione. Insomma il
poeta non fa soltanto poesia, insegna anche a pensare! La sua opera è molto più ricca di quanto si potrebbe immaginare.
4.3. Dante affronta il problema della fama indirettamente in If III, 37-69, dove condanna duramente gli
ignavi, coloro che in vita non fecero nulla di bene,
nulla di male che li rendesse meritevoli di essere ricordati dai posteri. «Non ti curar di lor, ma guarda e
passa» (v. 51), fa dire con estrema durezza a Virgilio. La loro punizione è quella di seguire senza sosta
un’insegna che va ora da una parte ora dall’altra, di
essere senza nome – nessuno è nominato, altrimenti
grazie al poeta sarebbe divenuto famoso – e di fornire con il loro sangue il nutrimento a vermi ripugnanti.
4.4. Diversi commentatori pensano che il poeta parli
di se stesso quando fa dire a Oderisi che ora forse è
già sorto qualcuno che supererà Guinizelli come Cavalcanti (vv. 97-99). La tesi è insostenibile per due
motivi: a) Cavalcante fa parte della generazione
successiva a quella di Guinizelli, mentre Dante è
coetaneo di Cavalcanti (il testo fa pensare a qualcuno della nuova generazione); e b) soprattutto perché
la soluzione sarebbe banale e l’autoelogio fuori luogo. Dante sa di essere grande e non si spreca a farsi
l’elogio in casi così minuti e fuorvianti. In Pg XXX,
103-141, egli mette in bocca a Beatrice parole di
grande elogio verso se stesso, mescolate a parole di
biasimo. In Pd XVII, 106-142, non ha difficoltà ad
attribuire a se stesso un compito provvidenziale addirittura superiore a quello politico di Enea e religioso di san Paolo. Un autoelogio e un autoriferimento sarebbero stati un inutile e fastidioso disturbo
al discorso oltremondano e penitenziale di Oderisi.
5. Provenzan Salvani era dedito alla violenza a
tempo pieno. Tuttavia per un amico ha avuto un momento di debolezza: pur di farlo uscire di galera, è
stato disposto a chiedere vergognosamente le elemosine in pubblico, nella piazza principale di Siena.
Una cosa tanto più dura per un superbo come lui,
che per di più si trovava all’apice della fama. Poi ha 
Divina commedia. Purgatorio, a cura di P. Genesini 43
continuato la sua vita di violenza e di violenza è
morto: i fiorentini lo prendono prigioniero e lo decapitano. Insomma è stato sempre coerente con la violenza che aveva dentro di sé, in vita come in morte.
Fa pratica di violenza anche nei confronti della zia
Sapìa (Pg XIII), che, non potendo vendicarsi
dell’offesa che egli le fa al marito, si limita a provare un piacere senza limiti – tanto da sfidare lo stesso
Dio – per la sconfitta dei senesi e per la decapitazione del nipote.
5.1. Dante parla di Provenzan Salvani in relazione
al tema della fama, su cui sta facendo le sue riflessioni Oderisi da Gubbio. L’esempio di Provenzan è
estremamente vivo e brutale, ed è rafforzato dalla
violenza di cui il personaggio è intriso: «Colui che
del cammin sì poco piglia Dinanzi a me, Toscana
suonò tutta. E ora [esso] a pena in Siena sen pispiglia, Ond’era sire quando fu distrutta La rabbia fiorentina (=battaglia di Montaperti, 1260), che superba Fu a quel tempo sì com’ora è putta» (vv. 109-
114). Né la vita violenta né la morte altrettanto violenta riescono a farlo ricordare presso i posteri. La
violenza pervadeva la società e nessuno vi faceva
più caso. Essa non serviva più ormai nemmeno per
farsi ricordare dai nemici che l’avevano subìta.
5.2. Negli ultimi versi Oderisi, che come tutte le anime conosce il futuro, dice a Dante che anche lui
saprà, come Provenzan, quanto è dura la strada che
spinge a salire e a scendere le scale altrui, cioè
quanto è duro avere bisogno degli altri e dover
chiedere il loro aiuto (vv. 139-141). E questo dolore
è reso più cocente dal fatto che si è in esilio e che si
è stati cacciati dalla propria città dai propri concittadini, che invece dovevano dimostrare un ben diverso
comportamento.
6. Il poeta non presenta direttamente Provenzan Salvani, cioè non ha un dialogo con lui; lo fa presentare
indirettamente da Oderisi. In tal modo sul piano narrativo costruisce un triangolo: Oderisi parla a Dante
di Provenzan Salvani. Aveva già usato questa soluzione narrativa nell’Inferno, ad esempio con Virgilio che parla delle anime dei lussuriosi (If V, 52-72)
e con frate Alberigo dei Manfredi, che parla prima
di se stesso e poi di Branca Doria (If XXXIII, 136-
147). Si tratta di una delle infinite forme della varietà, a cui il poeta fa ricorso.
7. Il silenzio di Provenzan esprime anche la scelta
narrativa di far tacere il personaggio. La soluzione
di far parlare tutti i personaggi incontrati è ovvia e
banale. Perciò il poeta la aggira in due modi: a) un
personaggio – Virgilio o un’anima – parla di un altro; e b) il personaggio, che nelle attese dovrebbe
parlare, resta muto. Sono muti «l’ombra di colui che
fece per viltade il gran rifiuto» (If III, 59-60), Paolo
Malatesta, l’amante di Francesca da Polenta (If V),
Diomede, il compagno di pena di Ulisse (If XXVI),
l’arcivescovo Ruggieri degli Ubaldini, il cui teschio
è addentato dal conte Ugolino della Gherardesca (If
XXXIII), il traditore dei parenti Branca Doria (If
XXXIII), la figura mostruosa di Lucifero (If
XXXIV), poi Costanza d’Altavilla (Pd III), Romeo
di Villanova (Pd VI) ecc.
8. Parlando con Oderisi Dante riprende il tema della
riduzione delle pene nel purgatorio. Nei canti precedenti aveva detto più volte che le pene possono essere accorciate dalle preghiere dei vivi, purché dette
in grazia di Dio. Ora indica un’altra possibilità: le
buone azioni che la stessa anima ha compiuto in vita. Per l’amico imprigionato a Napoli Provenzan
Salvani ha compiuto un atto pubblico di umiltà che,
superbo e potente com’era, deve essergli costato
moltissimo: la vergogna di chiedere denaro – e per
di più un bel po’ di denaro – nel campo di Siena.
8.1. Vale la pena di riflettere su quest’atto di umiltà,
che ha caratterizzato questo violento, che poi ha seguìto la sua natura e che è morto di morte violenta.
L’umiltà – l’atteggiamento opposto alla superbia –
serviva per ridurre i conflitti e le tensioni sociali.
Perciò nella società di fine Trecento, dominata da
famiglie superbe ed arroganti, era un valore da praticare. Per questo motivo essa è uno dei valori più diffusi tra gli ordini religiosi. Con la povertà e la castità è uno dei tre ideali di vita che stanno alla base
dell’ordine francescano (1209-23).
8.2. L’umiltà è però proposta indirettamente come
valore sociale. Gli ordini religiosi in genere propongono di essere umili per amore di Dio. Il fatto è
che, se avessero detto per il bene della società, non
avrebbero avuto séguito: ci si sacrifica per un bene
lontano o elevato, per un ideale, per Dio, non per
l’uomo. Perciò l’umiltà era proposta per amore di
Dio, ma faceva sentire i suoi influssi benefici sulla
società. Essi indirizzavano il pensiero a Dio, ma si
preoccupavano della vita terrena. Oltre a ciò essi
proponevano una ricompensa, ben inteso celeste: una
ricompensa impossibile o assoluta ha molto più fascino di una piccola o a portata di mano. Insomma
questi ordini praticavano il tiro all’arco: miravano in
cielo per colpire sulla terra. Mentalità contorta? Interpretazione assurda? In realtà la Chiesa aveva accumulato una quantità enorme di conoscenze psicologiche, in base alle quali usava i mass media del
tempo e guidava la coscienza dei credenti. E non era
certamente colpa sua se l’animo umano era confuso
e contraddittorio. Per non parlare della mente. Con
qualche secolo di ritardo il pensiero laico nella persona di N. Machiavelli (1469-1527) – meglio tardi
che mai – scopre che l’uomo è stupido e malvagio, e
“se tu mantieni la parola data a lui, egli non la mantiene a te...” (Principe, XV e XVIII).
8.3. Il desiderio di pace sociale era così intenso, che
l’ideale di umiltà era applicato forse anche in ambiti
un po’ lontani dalla società. Ad esempio in ambito
culturale valeva l’idea che initium sapientiae timor
Domini («l’inizio della sapienza è il timore di Dio»), interpretato come un invito all’ignoranza. La
cultura rende superbi, perciò è meglio essere ignoranti e andare in paradiso, piuttosto che essere sapienti e andare all’inferno. D’altra parte la cultura
provoca cambiamenti sociali, perciò tensioni e conflitti. E qualche ordine religioso tra il sapere e la pace sociale aveva preferito la pace sociale. E predicava l’ignoranza. Il fatto di non essere d’accordo
con questa prospettiva è una cosa secondaria. Ciò
che conta è capire che la scelta non è superficiale, 
Divina commedia. Purgatorio, a cura di P. Genesini 44
né assurda, né immotivata, come potrebbe sembrare
di primo acchito. E che ha anche effetti sociali positivi.
9. Il poeta è attento anche al linguaggio dei bambini,
che dicono pappo al pane e dindi al denaro. Le due
parole sono onomatopeiche. L’attenzione al linguaggio infantile si trova anche in Pd XV, 121-126 (nella Firenze del trisavolo Cacciaguida i genitori consolavano i bambini nella culla con quel linguaggio
che diverte i genitori per primi); e in Pd XXXIII,
121-126 (quel che il poeta ricorda della visione di
Dio è più insufficiente delle parole di un bambino
che bagni ancora la lingua alla mammella). Ma per
tutto il Paradiso egli si fa trattare come un bambino
da Beatrice. Egli però è attento anche al linguaggio
retorico di Pier delle Vigne (If XIII), al linguaggio
straniero di Arnaut Daniel (Pg XXVI), al latino misterioso e solenne di Cacciaguida (Pd XV). E ai limiti del linguaggio (Pd XXXIII, 55-58 ecc.).
10. Dante presenta tre anime come in Pg V, e le sceglie a ragion veduta: Umberto Aldobrandeschi (un
politico), Oderisi da Gubbio (un artista), Provenzan
Salvani (un politico). La superbia colpisce tutte le
categorie sociali e l’umiltà dell’espiazione – il masso che piega il capo – è il giusto rimedio.
11. Le società tradizionali non conoscevano il tempo
lineare, conoscevano soltanto il tempo ciclico delle
stagioni: ogni anno ripeteva l’anno precedente. E le
opere letterarie erano fatte per il non tempo, per
l’eternità. Esse vivevano in un perenne presente o,
con altre parole, fuori del tempo storico. Gli uomini
del passato erano sentiti come dei contemporanei
con cui si poteva dialogare e che a loro volta avevano scritto per dialogare con noi. I posteri erano importanti, perché si viveva nel loro ricordo. Q. Orazio
Flacco (65-8 a.C.), uno dei maggiori poeti romani,
vuole scrivere un’opera “più duratura del bronzo”. I
crociati, che vanno in Terra Santa, pensano d’incontrare gli uccisori di Cristo o i loro diretti discendenti
(1097), ed erano passati mille anni. Niccolò Machiavelli (1469-1527) dialoga con Tito Livio (59
a.C.-57 d.C.), leggendone l’opera, ed erano passati
1.500 anni. Ugo Foscolo (1778-1827) sente come
contemporanea la guerra di Troia, avvenuta verso il
1220 a.C. e cantata da Omero nel sec. VII a.C., ed
erano passati 3.050 anni... Oggi invece il tempo è
lineare, storico, artificiale, cioè slegato dall’esperienza che ce ne danno i sensi; e ci sentiamo separati
da un abisso rispetto al passato, ma anche rispetto al
futuro. Noi consumiamo un’opera scritta e poi la
gettiamo via. Gli scrittori del passato scrivevano per
l’eternità in una società ugualmente immutabile ed
eterna. Noi oggi consumiamo e dimentichiamo. Ma
vediamo anche enormi cambiamenti da un anno
all’altro. Il tempo si è accelerato e non è possibile
immaginare chi saranno e come saranno i posteri di
poco posteriori a noi. Oggi l’immortalità della fama
è impossibile, perché viviamo nel tempo storico, in
un tempo storico accelerato. Può esistere soltanto
l’immortalità che ci può dare la realtà virtuale del
computer, se i nostri ricordi sono travasati in rete.
La struttura del canto è semplice: 1) una schiera di
anime sta pregando per i vivi; 2) una di esse, Umberto Aldobrandeschi, indica la strada ai poeti e riconosce che in vita è stato superbo; 3) Dante incontra poi Oderisi da Gubbio, il quale riconosce che la
gloria terrena non ha alcun valore ed è come un battito di ciglia rispetto all’eternità; poi 4) Oderisi gli
indica un’altra anima; 5) è Provenzan Salvani, che è
entrato in purgatorio per un atto di umiltà, fatto per
aiutare l’amico in carcere. 
Divina commedia. Purgatorio, a cura di P. Genesini 45
Canto XIII
Noi eravamo al sommo de la scala,
dove secondamente si risega
lo monte che salendo altrui dismala.
1
Ivi così una cornice lega
dintorno il poggio, come la primaia;
se non che l’arco suo più tosto piega.
4
Ombra non lì è né segno che si paia:
parsi la ripa e parsi la via schietta
col livido color de la petraia.
7
“Se qui per dimandar gente s’aspetta”,
ragionava il poeta, “io temo forse
che troppo avrà d’indugio nostra eletta”.
10
Poi fisamente al sole li occhi porse;
fece del destro lato a muover centro,
e la sinistra parte di sé torse.
13
“O dolce lume a cui fidanza i’ entro
per lo novo cammin, tu ne conduci”,
dicea, “come condur si vuol quinc’entro.
16
Tu scaldi il mondo, tu sovr’esso luci;
s’altra ragione in contrario non ponta,
esser dien sempre li tuoi raggi duci”.
19
Quanto di qua per un migliaio si conta,
tanto di là eravam noi già iti,
con poco tempo, per la voglia pronta;
22
e verso noi volar furon sentiti,
non però visti, spiriti parlando
a la mensa d’amor cortesi inviti.
25
La prima voce che passò volando
‘Vinum non habent’ altamente disse,
e dietro a noi l’andò reiterando.
28
E prima che del tutto non si udisse
per allungarsi, un’altra ‘I’ sono Oreste’
passò gridando, e anco non s’affisse.
31
“Oh!”, diss’io, “padre, che voci son
queste?”.
E com’io domandai, ecco la terza
dicendo: ‘Amate da cui male aveste’.
34
E ‘l buon maestro: “Questo cinghio sferza
la colpa de la invidia, e però sono
tratte d’amor le corde de la ferza.
37
Lo fren vuol esser del contrario suono;
credo che l’udirai, per mio avviso,
prima che giunghi al passo del perdono.
40
Ma ficca li occhi per l’aere ben fiso,
e vedrai gente innanzi a noi sedersi,
e ciascuno è lungo la grotta assiso”.
43
Allora più che prima li occhi apersi;
guarda’mi innanzi, e vidi ombre con manti
al color de la pietra non diversi.
46
E poi che fummo un poco più avanti,
udia gridar: ‘Maria, òra per noi’:
gridar ‘Michele’ e ‘Pietro’, e ‘Tutti santi’.
49
Non credo che per terra vada ancoi
omo sì duro, che non fosse punto
per compassion di quel ch’i’ vidi poi;
52
ché, quando fui sì presso di lor giunto,
che li atti loro a me venivan certi,
per li occhi fui di grave dolor munto.
55
Di vil ciliccio mi parean coperti,
e l’un sofferia l’altro con la spalla,
e tutti da la ripa eran sofferti.
58
1. Noi eravamo giunti in cima alla scala, dove per la
seconda volta è come tagliato il monte, che purifica
dal male chi lo sale. 4. Una cornice recinge tutt’intorno il poggio, così come fa la prima cornice; se
non che, il suo arco si piega più presto (=è più stretta). 7. Lì non è ombra né segno che appaia: le pareti
del monte e la via appaiono lisce con il livido colore
della roccia. 10. «Se qui si aspetta gente per domandare [la strada]» ragionava il poeta, «io temo forse
che la nostra scelta subirebbe troppo ritardo.» 13.
Poi volse fissamente gli occhi al sole, fece del lato
destro perno al suo movimento e fece ruotare la parte sinistra. 16. «O dolce lume, in te confido per entrare nel nuovo cammino. Tu ci devi condurre» diceva, «come si deve essere condotti qui dentro. 19.
Tu riscaldi il mondo, tu brilli sopra di esso; se qualche altra ragione non spinge in contrario, i tuoi raggi
devono essere sempre la nostra guida.» 22. Quanto
di qua (=sulla terra) si conta per un miglio, tanto di
là noi eravamo già andati, in poco tempo, per la nostra pronta volontà, 25. quando verso di noi furono
sentiti volare, non però visti, spiriti (=voci), che facevano cortesi inviti alla mensa dell’amore. 28. La
prima voce, che passò volando, disse forte: «Non
hanno più vino», e continuò a ripeterlo dietro di
noi. 31. E, prima che non si udisse completamente,
per essere troppo lontana da noi, un’altra voce passò, gridando: «Io sono Oreste», senza fermarsi. 34.
«O padre» io dissi, «che voci son queste?» E, come
io domandai, ecco la terza voce, che dice: «Amate
coloro dai quali aveste male». 37. E il buon maestro: «Questo girone sferza la colpa dell’invidia,
perciò sono mosse dall’amore le cordicelle della
frusta [che fa espiare]. 40. Il freno [all’invidia] deve
avere un suono contrario. Credo che tu l’udirai, presumo, prima di giungere al passaggio del perdono
(=dove ti sarà cancellata un’altra P). 43. Ma fissa
gli occhi attentamente nell’aria e vedrai gente stare
seduta davanti a noi e ciascun’[anima] siede appoggiandosi alla parete rocciosa». 46. Allora aprii gli
occhi più di prima, guardai davanti a me e vidi ombre con mantelli non diversi dal colore della pietra.
49. E, dopo che fummo un po’ più avanti, udivo gridare: «O Maria, prega per noi!»; gridare «O Michele», «O Pietro» e «O tutti i Santi, [pregate per
noi]!». 52. Non credo che sulla terra viva oggi un
uomo [dal cuore] così duro, che non sia punto di
compassione dallo spettacolo, che io poi vidi. 55.
Perciò, quando giunsi così vicino a loro da distinguere chiaramente i loro atti, per gli occhi fui munto
(=piansi) di grave dolore. 58. Mi apparivano coperti
di rozzo cilicio e l’uno sosteneva l’altro con la spalla e tutti erano sostenuti dalla parete del monte. 
Divina commedia. Purgatorio, a cura di P. Genesini 46
Così li ciechi a cui la roba falla
stanno a’ perdoni a chieder lor bisogna,
e l’uno il capo sopra l’altro avvalla,
61
perché ‘n altrui pietà tosto si pogna,
non pur per lo sonar de le parole,
ma per la vista che non meno agogna.
64
E come a li orbi non approda il sole,
così a l’ombre quivi, ond’io parlo ora,
luce del ciel di sé largir non vole;
67
ché a tutti un fil di ferro i cigli fóra
e cusce sì, come a sparvier selvaggio
si fa però che queto non dimora.
70
A me pareva, andando, fare oltraggio,
veggendo altrui, non essendo veduto:
per ch’io mi volsi al mio consiglio saggio.
73
Ben sapev’ei che volea dir lo muto;
e però non attese mia dimanda,
ma disse: “Parla, e sie breve e arguto”.
76
Virgilio mi venìa da quella banda
de la cornice onde cader si puote,
perché da nulla sponda s’inghirlanda;
79
da l’altra parte m’eran le divote
ombre, che per l’orribile costura
premevan sì, che bagnavan le gote.
82
Volsimi a loro e “O gente sicura”,
incominciai, “di veder l’alto lume
che ‘l disio vostro solo ha in sua cura,
85
se tosto grazia resolva le schiume
di vostra coscienza sì che chiaro
per essa scenda de la mente il fiume,
88
ditemi, ché mi fia grazioso e caro,
s’anima è qui tra voi che sia latina;
e forse lei sarà buon s’i’ l’apparo”.
91
“O frate mio, ciascuna è cittadina
d’una vera città; ma tu vuo’ dire
che vivesse in Italia peregrina”.
94
Questo mi parve per risposta udire
più innanzi alquanto che là dov’io stava,
ond’io mi feci ancor più là sentire.
97
Tra l’altre vidi un’ombra ch’aspettava
in vista; e se volesse alcun dir ‘Come?’,
lo mento a guisa d’orbo in sù levava.
100
“Spirto”, diss’io, “che per salir ti dome,
se tu se’ quelli che mi rispondesti,
fammiti conto o per luogo o per nome”.
103
“Io fui sanese”, rispuose, “e con questi
altri rimendo qui la vita ria,
lagrimando a colui che sé ne presti.
106
Savia non fui, avvegna che Sapìa
fossi chiamata, e fui de li altrui danni
più lieta assai che di ventura mia.
109
E perché tu non creda ch’io t’inganni,
odi s’i’ fui, com’io ti dico, folle,
già discendendo l’arco d’i miei anni.
112
Eran li cittadin miei presso a Colle
in campo giunti co’ loro avversari,
e io pregava Iddio di quel ch’e’ volle.
115
Rotti fuor quivi e vòlti ne li amari
passi di fuga; e veggendo la caccia,
letizia presi a tutte altre dispari,
118
61. Così i ciechi, a cui manca ogni mezzo [di sostentamento], si mettono [davanti alle chiese] durante le feste del perdono, per chiedere le elemosine, e
l’uno abbassa il capo sulla spalla dell’altro, 64. per
suscitare sùbito pietà nella gente, non soltanto con il
suono delle parole, ma anche con l’espressione del
volto, che non implora di meno. 67. E, come agli
orbi non arriva il sole, così a queste ombre, di cui
ora parlo, la luce del cielo non vuole farsi vedere,
70. perché a tutti un filo di ferro fóra e cuce le ciglia, così come si fa allo sparviero selvatico, perché
non resta quieto. 73. A me pareva di fare una scortesia camminare guardando quelle anime senza essere
visto da esse, perciò mi rivolsi al mio saggio consigliere. 76. Egli ben sapeva che cosa volevo dire,
[pur restando] muto, perciò non attese la mia domanda, ma disse: «Parla, e sii breve e acuto». 79.
Virgilio mi accompagnava da quella parte della cornice, dalla quale si può cadere (=alla mia destra),
perché non è circondata da nessun argine. 82.
Dall’altra parte (=alla mia sinistra) c’erano le ombre
devote, che per l’orribile cucitura premevano le lacrime così, che bagnavano le guance. 85. Mi volsi a
loro e incominciai: «O gente sicura di vedere l’alta
luce (=Dio), soltanto della quale il vostro desiderio
si preoccupa, 88. possa la grazia divina sciogliere
così presto le impurità della vostra coscienza che il
fiume della memoria scenda chiaro attraverso di esse!, 91. ditemi, affinché mi sia gradito e caro, se qui
tra voi c’è un’anima che sia italiana, perché forse
sarà un bene per lei, se io vengo a saperlo». 94. «O
fratello mio, ogni anima è cittadina di una sola vera
città (=il cielo); ma tu vuoi dire che vivesse pellegrina in Italia.» 97. Mi parve di udire questa risposta alquanto più avanti del luogo, in cui stavo. Perciò io mi feci sentire più avanti. 100. Tra le altre
ombre vidi un’ombra che visibilmente aspettava e,
se qualcuno volesse sapere come [si atteggiava], dirò
che alzava in su il mento come un orbo. 103. «O spirito» io dissi, «che ti domi [con la penitenza] per salire [al cielo], se tu sei colui che mi rispose, fàtti conoscere o per luogo [di nascita] o per nome.» 106.
«Io fui di Siena» rispose, «e con questi altri spiriti
purifico qui la mia vita malvagia, versando lacrime
[di contrizione] a Colui (=Dio), che si donerà a tutti
noi. 109. Non fui savia, anche se fui chiamata Sapìa,
e fui più lieta delle sciagure altrui che della mia
buona sorte. 112. E, affinché tu non creda che io
t’inganni, odi se io [non] fui, come ti dico, folle,
quando ormai stavo discendendo l’arco dei miei anni. 115. I miei concittadini erano già venuti alle prese con i loro avversari (=i guelfi fiorentini) a Colle
di Val d’Elsa (1269), ed io pregavo Dio di quel che
Egli volle (=la sconfitta dei senesi). 118. Qui essi
furono sconfitti e vòlti negli amari passi della fuga.
E, vedendo l’inseguimento, io provai una gioia superiore a tutte le altre, 
Divina commedia. Purgatorio, a cura di P. Genesini 47
tanto ch’io volsi in sù l’ardita faccia,
gridando a Dio: “Omai più non ti temo!”,
come fé ‘l merlo per poca bonaccia.
121
Pace volli con Dio in su lo stremo
de la mia vita; e ancor non sarebbe
lo mio dover per penitenza scemo,
124
se ciò non fosse, ch’a memoria m’ebbe
Pier Pettinaio in sue sante orazioni,
a cui di me per caritate increbbe.
127
Ma tu chi se’, che nostre condizioni
vai dimandando, e porti li occhi sciolti,
sì com’io credo, e spirando ragioni?”.
130
“Li occhi”, diss’io, “mi fieno ancor qui
tolti,
ma picciol tempo, ché poca è l’offesa
fatta per esser con invidia vòlti.
133
Troppa è più la paura ond’è sospesa
l’anima mia del tormento di sotto,
che già lo ‘ncarco di là giù mi pesa”.
136
Ed ella a me: “Chi t’ha dunque condotto
qua sù tra noi, se giù ritornar credi?”.
E io: “Costui ch’è meco e non fa motto.
139
E vivo sono; e però mi richiedi,
spirito eletto, se tu vuo’ ch’i’ mova
di là per te ancor li mortai piedi”.
142
“Oh, questa è a udir sì cosa nuova”,
rispuose, “che gran segno è che Dio t’ami;
però col priego tuo talor mi giova.
145
E cheggioti, per quel che tu più brami,
se mai calchi la terra di Toscana,
che a’ miei propinqui tu ben mi rinfami.
148
Tu li vedrai tra quella gente vana
che spera in Talamone, e perderagli
più di speranza ch’a trovar la Diana;
151
ma più vi perderanno li ammiragli”. 154
121. tanto che io volsi al cielo arditamente la faccia, gridando a Dio: “Ormai più non ti temo!”, come fece il merlo per un po’ di bel tempo. 124. Volli far pace con Dio alla fine della mia vita; e il mio
debito [verso di Lui] non sarebbe ancora scemato
per la mia penitenza, 127. se non fosse accaduto
che mi ricordò nelle sue sante preghiere Pier Pettinaio, il quale per carità [cristiana] ebbe compassione di me. 130. Ma chi sei tu, che vai domandando la nostra condizione e che porti gli occhi
sciolti, così come io credo, e che parli respirando?»
133. «Gli occhi» dissi, «mi saranno qui cuciti un
giorno, ma per breve tempo, perché piccola è
l’offesa che hanno fatto [a Dio], per aver guardato
con invidia. 136. Molto più grande è la paura, in
cui la mia anima è sospesa, per il tormento nel girone sottostante (=quello dei superbi), e già sento
pesarmi addosso il carico di laggiù.» 139. Ed ella a
me: «Chi ti ha dunque condotto quassù tra noi, se
credi di ritornar giù?». 142. Ed io: «Costui che è
con me e che non parla. Io sono vivo, perciò chièdimi pure, o spirito eletto, se tu vuoi che io muova
di là (=sulla terra) per te i piedi mortali». 145.
«Oh, questa è una cosa così nuova da udire» rispose, «che è gran segno che Dio ti ama; perciò con le
tue preghiere aiutami qualche volta. 148. E ti chiedo, per quel che tu più desideri (=la salvezza eterna), se mai calchi la terra di Toscana, che tu ravvivi il mio ricordo ai miei parenti. 151. Tu li vedrai tra quella gente vana (=i senesi), che spera nel
porto di Talamone e che perderà in esso più speranze che a trovare l’[introvabile] fiume Diana; ma
di più vi perderanno gli ammiragli (o gli appaltatori).»
I personaggi
Oreste, figlio di Agamennone e di Clitemnestra, era
amico di Pìlade. Secondo la leggenda Pìlade si fa
passare per Oreste, che era stato condannato a morte.
Ma Oreste arriva e dice di essere lui Oreste. Tra i
due allora sorge una gara di solidarietà, poiché ognuno vuole subire la condanna, per salvare l’altro.
Davanti a questa suprema prova di amicizia, la condanna è annullata. L’episodio affascina il mondo antico: è ricordato da M. Tullio Cicerone, Valerio
Massimo e P. Ovidio Nasone.
«O Maria, prega per noi!» ecc. sono le litanie che
le anime recitano come atto di umiltà e per espiare il
loro peccato d’invidia. Erano normalmente recitate
in latino.
Sapìa di Siena (1210-1270ca.) è sorella di Ildibrando Salvani, padre di Provenzan (Pg XI, 118-
142). Diventa moglie di Guinibaldo Saracini da
Strone. Nel 1267 il comune di Colle di Val d’Elsa
chiede a Siena un buon podestà. Il legato papale indica il marito di Sapìa, perché è di parte guelfa. Provenzan invece delega il proprio fratello Guinibaldo.
Da ciò forse deriva l’invidia della donna verso il nipote.
Pier Pettinaio (1180-1289), terziario francescano, è
Pietro da Campi, detto Pettinaio per la bottega di
pettini forse da telaio che gestiva a Siena. È famoso
per la sua onestà, tanto che muore in fama di santità.
Commento
1. Il canto si sviluppa in queste fasi: a) Virgilio rivolge gli occhi al sole per scegliere la strada; b) i
due poeti sentono delle voci che invitano a compiere
azioni di altruismo; e poi c) delle anime che recitano le litanie; d) Dante parla con Sapìa di Siena, che
gli racconta la sua storia (parte centrale del canto).
2. Nel purgatorio Virgilio è costretto continuamente
a chiedere la strada che devono prendere per proseguire il cammino. Ciò indica le difficoltà della ragione a individuare la via del bene, se non è aiutata
dalla grazia di Dio. Nel purgatorio il sole svolge in
modo massiccio la funzione di punto di riferimento,
per individuare la strada giusta da percorrere. Gli si
attribuisce questa funzione fin da If I, 18 (il pianeta,
che guida i viandanti per ogni strada, sta scendendo
dietro al dilettoso monte). L’alternativa notturna è
la stella polare. Il sole perciò diventa facilmente il
simbolo della divinità, poiché esso, proprio come la
divinità, dà luce e dà vita (la vita della natura e
quindi dell’uomo è legata alla luce). Di conseguenza è comprensibile che presso molti popoli la divinità venga identificata con il sole e che il sole sia adorato.
Divina commedia. Purgatorio, a cura di P. Genesini 48
2.1. Virgilio «poi fisamente al sole gli occhi porse;
Fece del destro lato a muover centro, E la sinistra
parte di sé torse» (vv. 13-15). Insomma fa una piroetta. Il modo di scegliere la strada messo in atto dal
poeta latino non è particolarmente razionale, ma in
caso di necessità e in mancanza di meglio – non ci
sono anime a portata di mano – ci s’ingegna...
2.2. Dante è costantemente attento alla mimica e
all’atteggiamento dei personaggi che incontra. In If
XV, 22-24, il maestro Brunetto Latini gli afferra un
lembo della veste (e non va oltre...). In If XXI, 139,
il diavolo Barbariccia dà un curioso segnale di partenza agli altri diavoli: «ed elli avea del cul fatto
trombetta». In If XXV, 2, un diavolo offende Dio
con un gesto osceno. Quello delle fiche.
3. Gli inviti all’amore sono esempi presi indifferentemente dalla cultura pagana e da quella cristiana.
«Non hanno più vino» sono le parole che durante le
nozze di Cana Maria dice al figlio per invitarlo a
compiere il miracolo: il vino era finito. Lei interviene anche se era soltanto una degli invitati (Gv 2,
3). L’altra voce, «Io sono Oreste», rimanda alla gara
di amicizia intervenuta tra Pilade e Oreste: Pilade
vuole subire la condanna per l’amico. Anche i pagani avevano un debole ed apprezzavano le storie e gli
aneddoti edificanti. «Amate coloro dai quali aveste
male» sono le parole con cui Cristo invita ad amare
anche i propri nemici e coloro che ci fanno del male
(Mt. 5, 43-48; Lc 27-28). Oltre a ciò le voci chiedono preghiere per ridurre il tempo della pena. Le anime purganti, che hanno gli occhi cuciti, ascoltano
le voci.
4. Le anime recitano le litanie e si rivolgono a Maria, a san Michele, a san Pietro e a tutti i santi. In
questo caso i santi invocati devono rispondere con le
preghiere, che abbreviano la permanenza delle anime in purgatorio. Normalmente essi erano invocati
affinché proteggessero o facessero una grazia al fedele in difficoltà. E i santi si specializzano a seconda dei bisogni del fedele, lo aiutano e talvolta intervengono in modo eccezionale facendo i miracoli. Le
assidue richieste di aiuto caratterizzano forse la religione cristiana rispetto alla religione romana e a
quella greca: queste religioni imponevano sacrifici
per propiziarsi gli dei ed avevano dei santuari dove
il fedele chiedeva aiuto e lasciava gli ex voto. Tutto
qui. Il cristianesimo riprende queste forme di religiosità, ma amplia a dismisura le preghiere e, più in generale, il rapporto del fedele con la divinità. La
nuova religione conquista sistematicamente e consapevolmente lo spazio (i tabernacoli, i capitelli e le
croci di legno dispersi nelle campagne), il tempo (un
santo per ogni giorno del calendario, l’anno liturgico, le feste), la vita (dal battesimo sino alla estrema
unzione), le preghiere, il canto, i salmi, i segni, simboli ecc. Le preghiere sono rivolte a Dio, alla Santissima Trinità e alla Vergine Maria, ma assumono
anche la forma di giaculatorie e di brevi invocazioni. Sono le preghiere del mattino, della sera, le preghiere prima del pasto, le preghiere di ringraziamento. Nessuna religione ha dispiegato altrettanta intelligenza e creatività nella conquista del mondo umano e del mondo divino.
5. Sapìa di Siena non può rivalersi per l’offesa che
suo marito subisce nel non ottenere la podestà di
Colle di Val d’Elsa. Perciò può vendicarsi soltanto
provando soddisfazione del male altrui, quando i
suoi concittadini sono sconfitti dai fiorentini. Ai
suoi occhi essi vengono puniti per interposta persona. La sua soddisfazione è tanto grande, che se la
prende anche con Dio. Ma poi ritorna nei ranghi e in
fin di vita si pente. Ringrazia Pier Pettinaio, che con
le sue preghiere le ha abbreviato la permanenza
nell’antipurgatorio. Il terziario francescano quindi si
è comportato verso il prossimo in modo diverso da
lei: non ha provato invidia, ma altruismo e carità
cristiana. In purgatorio la donna ha mantenuto il
forte carattere e le abitudini che aveva in vita. Ora
però le dirige in un’altra direzione: prima invidiava
il prossimo, ora rimprovera Dante per l’errore che fa
e rettifica le sue parole (vv. 94-96); prima invidiava
il prossimo, ora fustiga ferocemente se stessa (vv.
109-114 e 121-123); prima invidiava il prossimo,
ora riconosce esplicitamente che si trova in purgatorio grazie alle preghiere del prossimo; prima invidiava il prossimo e desiderava il successo mondano
dei concittadini, ora riconosce la vanità di tale successo e lo sferza senza mezzi termini (vv. 152-154).
La donna non si è comportata diversamente da Paolo di Tarso: prima della conversione impiegava le
sue energie a perseguitare i cristiani, dopo la conversione impiega le stesse energie nella diffusione
del messaggio cristiano. La stessa irruenza e la stessa visione senza sfumature che c’era prima rimane
anche dopo.
5.1. La donna ha una forte personalità ed è una delle
poche figure femminili a cui il poeta riserva un canto intero: neanche Farinata degli Uberti, uomo politico e personaggio storico significativo, ha questo
privilegio. E proprio per questo ricorda più i grandi
personaggi dalle forti passioni dell’inferno – Pier
delle Vigne, Capanèo, Brunetto Latini, Ulisse ecc. –
, piuttosto che i personaggi proiettati verso l’espiazione del purgatorio. Essa non è piaciuta ai critici,
che la ritengono un personaggio non ben riuscito. A
loro avviso negli ultimi versi sembra conservare la
consueta invidia verso i senesi. In realtà essi dimenticano che la valutazione netta e senza sfumature
sull’operato dei senesi proviene non da un’anima
terrena, ma da un’anima purgante, che ha capito
quali sono i veri valori della vita. La donna ripete in
un altro contesto la condanna dei valori terreni e
della fama che poco prima aveva fatto Oderisi da
Gubbio (Pg XI). Vi aggiunge soltanto il suo spirito
manicheo e la sua lingua sferzante.
5.2. Poco più sopra (Pg V) il poeta aveva incontrato
anime che avevano rimosso la colpa ed erano divenute irriconoscibili, proiettate com’erano nell’espiazione. Eppure avevano peccato fino all’ultima ora e
soltanto nell’ultimo istante di vita si erano pentite e
salvate. Ugualmente Oderisi si è staccato dalla vita
terrena. La donna no: ricorda e riconosce il suo peccato per punire di più se stessa. Proprio il contrario
di Capanèo, il quale neanche dopo morto vuole riconoscere che la divinità è più forte di lui (If XIV).
Divina commedia. Purgatorio, a cura di P. Genesini 49
6. Tra i senesi che muoiono nella battaglia di Colle
di Val d’Elsa è il nipote Provenzan Salvani. Molto
probabilmente la donna desiderava la morte del nipote più di quella degli altri suoi concittadini. Egli
aveva dato al fratello la carica di podestà a Colle di
Val d’Elsa, che spettava al marito di Sapìa. Di qui il
desiderio di vendetta. I due parenti sono puniti in
cornici vicine, quella dei superbi e quella degli invidiosi. Il peccato di Sapìa è meno grave di quello di
Provenzan. Tuttavia il nipote esce dall’antipurgatorio per il suo atto di umiltà a favore dell’amico incarcerato; la donna grazie all’aiuto altrui, alle preghiere di Pier Pettinaio. Questo crogiolo di violenza, che non risparmia neanche l’interno della famiglia, è duramente condannato da Dante in Pg VI,
176-151.
7. Sapìa da una parte è pungente verso i suoi concittadini (vv. 151-154), dall’altra desidera essere ricordata sulla terra presso di loro (vv. 148-150).
L’atteggiamento forse è contraddittorio o forse non
lo è, anche se si potrebbe notare che l’animo umano
è normalmente contraddittorio. Il fatto è che farsi
ricordare da chi prima si invidiava è un modo per
punirsi e purificarsi; e sferzarli per i loro propositi
vani è un modo per dimostrare la propria sollecitudine verso di loro. Essa desidera che il poeta riferisca che ora non è più invidiosa: vuole che ricordino
un’altra Sapìa, una Sapìa che ora ha una buona fama, perché ha abbandonato l’invidia con cui la conoscevano. Le anime dell’inferno come quelle del
purgatorio desiderano essere ricordate dai vivi. Ma
la situazione è diversa: le prime vogliono semplicemente essere ricordate perché, morte alla grazia, vogliono almeno stare vive (e felici) nel ricordo dei
vivi; le seconde vogliono esser ricordate ma in modo
più articolato: vogliono far sapere che sono salve,
che hanno bisogno delle preghiere dei vivi, che Dio
è infinita misericordia, che i valori umani sono nulla
ecc. Insomma, mentre invitano i vivi a ricordarle,
danno qualche suggerimento che spinga verso una
vita più consona ai valori cristiani. Come in tanti altri casi, Dante inserisce lo stesso elemento in contesti diversi; in questo modo gli fa assumere significati
diversi. Un esempio tra i tanti: tacere il nome di colui che fece per viltà il gran rifiuto è una durissima
condanna per il dannato (If III, 59-60); tacere il proprio nome, come il poeta fa qui, è una manifestazione di umiltà (Pg XIII, 133-138). In un altro caso il
poeta insiste nel chiedere il nome a un’anima. Guido
da Montefeltro è restìo a dirglielo: se la sua storia si
fosse conosciuta, egli si sarebbe coperto di vergogna
sulla terra. Nel Medio Evo il nome indica l’individuo o, meglio, è l’individuo. Nomen omen est.
7.1. Anche i dannati come i purganti provano un’intensa nostalgia della terra e desiderano essere ricordati: da Ciacco (If VI, 88-90) a Brunetto Latini (If
XV, 119-120) a tutte le altre anime, perché essi sono attaccati alla vita terrena, durante la quale hanno
amato e sofferto, hanno vinto o sono stati vinti. Ed
hanno espresso le loro capacità e i loro desideri.
8. La donna riconosce che non è stata fedele al suo
nome e che si è preoccupata più delle disgrazie altrui che della sua buona sorte: «Savia non fui,
avvegna che Sapìa Fossi chiamata, e fui de li altrui
danni Più lieta assai che di ventura mia» (vv. 109-
112). La donna fa derivare il suo nome dal verbo
sapio, io so, ma nel senso io sono saggio, sapiente,
un livello di conoscenza superiore al semplice conoscere, espresso con scio, io so (da scio deriva la parola scientia, il sapere scientifico). Proprio ciò che
essa non è. Nel Medio Evo si pensava che nomen
omen est, cioè che il nome imposto ad una persona
condizionasse la vita, il desino, il futuro di questa
persona. Questa convinzione si trova espressa anche
in Pd XII, 67-68 e 79-81, che parla della vita di san
Domenico di Calaruega. Ben inteso, se l’individuo
si comportava in sintonia con il suo nome, allora voleva dire che il nome aveva condizionato il destino.
Se non si comportava in sintonia, allora voleva dire
che si era comportato in modo contrastante con il
suo nome (e la previsione non ne risentiva). Se aveva un nomen che non poteva diventare omen, nessuna paura: non si faceva nessuna previsione, così non
c’erano problemi di conferma né di smentita. E anche in questo caso tutto andava bene. In altre parole
la cultura medioevale prestava una particolare attenzione al nomen-omen, e, se la previsione non era
confermata, niente di male: si aspettava che lo fosse
in un’altra circostanza. L’esperimento, con la conseguente dimostrazione o falsificazione di una tesi,
non esisteva, come non esistono nella cultura
dell’uomo comune di oggi, che si affida ai maghi e
agli indovini. Invece la scienza dice che di una tesi
– di ogni tesi – ci deve essere una dimostrazione (una conferma, una prova) intersoggettiva e che la dimostrazione deve essere ripetibile e deve dare sempre gli stessi risultati. Ogni tanto però uno scienziato
viene scoperto a barare...
9. Dante riconosce i suoi difetti: dopo morto resterà
per poco tempo nella cornice degli invidiosi, ma un
tempo molto più lungo nella cornice dei superbi. Era
un difetto di famiglia, ereditato da Alighiero I, il
suo bisavolo, che aveva dato il nome alla famiglia, il
quale sta espiando ormai da oltre 100 anni il suo
peccato tra i superbi (Pd XV, 91-93). Il poeta riconosce anche che i suoi versi sono pungenti e possono
risultare di sapore acre e amaro a chi li ascolta (Pd
XVII, 109-120). Insomma presenta la storia e i personaggi così come sono, anche se cerca di piegarli
alle sue esigenze poetiche, narrative, politiche e religiose. E non esclude nemmeno se stesso da questo
trattamento: presenta anche quegli aspetti che sono
negativi ma che gli permettono di conseguire fama e
gloria.
10. Dante non rivela il suo nome alla donna, anche
se non ha alcun motivo per tacerlo (vv. 130-138).
Poco prima non lo aveva detto neanche a Umberto
Aldobrandeschi (Pd XI, 55). Il motivo è facile da
capire: vuole disporsi nello stesso atteggiamento di
umiltà che hanno le anime. Il poeta fa così una variazione sul tema del nome detto e non detto, del
personaggio non nominato (colui che fece per viltà
il gran rifiuto, If III) e anonimo (il cespuglio dilaniato dalle cagne che inseguivano Lano da Siena, If
XIII), del personaggio che non vuole dire il suo nome e lo dice (Guido da Montefeltro, If XXVII). Più 
Divina commedia. Purgatorio, a cura di P. Genesini 50
avanti incontra una donna (Pg XXVIII, 37-42), che
non dice il suo nome, lo dirà Beatrice sei canti dopo
(Pg XXXIII, 118-119). In tal modo il poeta risulta
costantemente vario, interessante e sorprendente e
perciò efficace sul piano narrativo.
11. La donna si accorge che Dante è vivo, pur avendo gli occhi richiusi da un filo di ferro (vv. 131-
133). Guido da Montefeltro invece non se ne era accorto, e ci fa una bruttissima figura; eppure in vita
era famoso per la sua astuzia (If XXVII). All’inferno
se n’era accorto Farinata degli Uberti, Brunetto Latini ecc.; e nel purgatorio in genere se ne accorgevano normalmente le anime, aiutate dall’ombra che
il poeta proietta per terra. Oltre che i demoni. Così
la senese reagisce con un’osservazione fresca e ingenua, coerente con la sua recente conversione all’amore verso il prossimo: «Oh, questa è a udir sì cosa
nuova», Rispuose, «che gran segno è che Dio t’ami;
Però col priego tuo talor mi giova» (vv. 145-147).
Poi ritorna a pensare ai senesi, che sono accecati dal
desiderio di fare progetti irrealizzabili sul porto di
Talamone. Il poeta non li doveva stimare affatto, se
non li degna neanche di un’invettiva seria, come aveva fatto con i pisani e con i genovesi (If XXXIII,
79-90, 151-157). Le bestie venute da Fiesole, cioè i
fiorentini, non fanno testo, poiché il poeta ha una
particolare predilezione per loro (If XV, 61-78;
XXVI, 1-6; Pg VI, 127-151; Pd IX, 127-132 ecc.).
12. Sapìa da Siena si inserisce nella lunga schiera di
donne, che costellano la Divina commedia: nell’Inferno le donne (e i cavalieri antichi) dominate dalla
lussuria, tra le quali s’impone Francesca da Polenta
(If V), l’incestuosa Mirra che si fa possedere dal padre e la moglie di Putifarre che cerca (ma invano!)
di gustare le prestazioni di Giuseppe (If XXX); poi
nel Purgatorio Pia de’ Tolomei, uccisa dal marito
di cui ancora è innamorata (Pg V), Matelda, la donna misteriosa e primaverile che passa il tempo a raccogliere fiori nel paradiso terrestre (Pg XXVIII),
Beatrice, che accoglie il poeta in preda a un attacco
isterico (Pg XXX); poi in Paradiso Piccarda Donati
e Costanza d’Altavilla, due donne smonacate (Pd
III), Cunizza da Romano e Raab, due donne leggere
(Pd IX), infine la Vergine Maria, di cui per prudenza non si può parlare che in bene, altrimenti Dio Padre e Dio Figlio ed anche Dio Spirito Santo, che
l’ha messa incinta, potrebbero legarsela al dito (Pd
XXIII e XXXIII).
12.1. Per il poeta la vita spirituale e terrena delle
donne è estremamente limitata: quando pensano,
pensano al sesso (fuori del matrimonio, in modo ossessivo ed eccessivo, ed in forme incestuose) o non
ci pensano affatto e preferiscono ritirarsi in un convento come spose di Cristo. L’unica eccezione sembra essere Sapìa, che dedica la sua (limitata) intelligenza all’invidia e a vendicarsi – peraltro attraverso
i fiorentini – dell’ingiustizia che il marito – non lei
– ha subito. Se le donne hanno così poco valore e
così poco cervello, non si capisce perché il poeta
abbia passato la vita a cantarle. Però, per prudenza,
sarebbe opportuno sentire l’opinione che Gemma
Donati, la moglie paziente, si è fatta su di lui dopo
anni e anni di matrimonio: egli era o non era un bravo marito, in tutte le sfaccettature che la parola e il
legame indicano? Difficile dirlo, non ci sono documenti. Era oberata dal lavoro domestico. Probabilmente egli con le donne preferiva rapporti masochistici, come si desume dall’incontro che ha con Beatrice in cima al paradiso terrestre a dieci anni dalla
morte: lei lo maltratta in presenza di 100 angeli che
guardano e ascoltano con grande delizia (Pg XXX).
13. La pena degli invidiosi è crudele: hanno gli occhi chiusi da un filo di ferro. In vita li avevano usati
per guardare con invidia il prossimo; in + video significa guardo male qualcuno. E sono vestiti di rozzo cilicio in segno di umiltà. Essi non vedono, perciò sono costretti ad aiutarsi reciprocamente. È la
legge del contrappasso: fanno l’opposto di quel che
facevano in vita. Nelle società tradizionali a bassa
produttività e a bassa specializzazione tutti coloro
che avevano qualche imperfezione fisica erano destinati a pesare sulla società perché potevano vivere
soltanto di elemosine. E talvolta la loro percentuale
raggiungeva valori altissimi, fino al 30% della popolazione. L’esempio dei ciechi che il poeta fa è particolarmente vivo agli occhi e all’esperienza dei suoi
contemporanei. Peraltro nel Duecento e nel Trecento si chiudevano in questo modo gli occhi allo sparviero selvatico, affinché restasse tranquillo.
13.1. Il poeta, con assoluta coerenza, aveva fatto più
sopra l’esempio dei ciechi, che si sostengono a vicenda e che chiedono qualche elemosina davanti alle chiese durante le feste del perdono. Egli è sempre
attento alla realtà, alla natura come alla società come all’individuo come ai giochi e al minimo comportamento degli individui. Fin da If II, 127-132, il
poeta ricorre a splendide similitudini per arricchire
ed esplicare il suo pensiero. E al suo tempo esse erano immediatamente comprese, perché il lettore faceva esperienza diretta di piante ed animali.
La struttura del canto è semplice: 1) Virgilio sceglie la strada da fare; 2) i due poeti s’incamminano
e sentono delle voci che invitano all’amore; 3) Dante chiede se c’è qualche anima italiana tra quelle appoggiate alla parete rocciosa; 4) una di queste anime, Sapìa di Siena, gli risponde affermativamente e
racconta la sua storia: 5) fu contenta quando vide i
senesi sconfitti, e disprezzò Dio; ma in fin di vita si
pentì; 6) ora le sue pene sono ridotte grazie alle preghiere di Pier Pettinaio. 
Divina commedia. Purgatorio, a cura di P. Genesini 51
Canto XVII
Ricorditi, lettor, se mai ne l’alpe
ti colse nebbia per la qual vedessi
non altrimenti che per pelle talpe,
1
come, quando i vapori umidi e spessi
a diradar cominciansi, la spera
del sol debilemente entra per essi;
4
e fia la tua imagine leggera
in giugnere a veder com’io rividi
lo sole in pria, che già nel corcar era.
7
Sì, pareggiando i miei co’ passi fidi
del mio maestro, usci’ fuor di tal nube
ai raggi morti già ne’ bassi lidi.
10
O imaginativa che ne rube
talvolta sì di fuor, ch’om non s’accorge
perché dintorno suonin mille tube,
13
chi move te, se ‘l senso non ti porge?
Moveti lume che nel ciel s’informa,
per sé o per voler che giù lo scorge.
16
De l’empiezza di lei che mutò forma
ne l’uccel ch’a cantar più si diletta,
ne l’imagine mia apparve l’orma;
19
e qui fu la mia mente sì ristretta
dentro da sé, che di fuor non venìa
cosa che fosse allor da lei ricetta.
22
Poi piovve dentro a l’alta fantasia
un crucifisso dispettoso e fero
ne la sua vista, e cotal si morìa;
25
intorno ad esso era il grande Assuero,
Estèr sua sposa e ‘l giusto Mardoceo,
che fu al dire e al far così intero.
28
E come questa imagine rompeo
sé per sé stessa, a guisa d’una bulla
cui manca l’acqua sotto qual si feo,
31
surse in mia visione una fanciulla
piangendo forte, e dicea: “O regina,
perché per ira hai voluto esser nulla?
34
Ancisa t’hai per non perder Lavina;
or m’hai perduta! Io son essa che lutto,
madre, a la tua pria ch’a l’altrui ruina”.
37
Come si frange il sonno ove di butto
nova luce percuote il viso chiuso,
che fratto guizza pria che muoia tutto;
40
così l’imaginar mio cadde giuso
tosto che lume il volto mi percosse,
maggior assai che quel ch’è in nostro uso.
43
I’ mi volgea per veder ov’io fosse,
quando una voce disse “Qui si monta”,
che da ogne altro intento mi rimosse;
46
e fece la mia voglia tanto pronta
di riguardar chi era che parlava,
che mai non posa, se non si raffronta.
49
Ma come al sol che nostra vista grava
e per soverchio sua figura vela,
così la mia virtù quivi mancava.
52
“Questo è divino spirito, che ne la
via da ir sù ne drizza sanza prego,
e col suo lume sé medesmo cela.
55
Sì fa con noi, come l’uom si fa sego;
ché quale aspetta prego e l’uopo vede,
malignamente già si mette al nego.
58
1. Ricordati, o lettore, se mai in montagna ti colse
[di sorpresa] la nebbia attraverso la quale tu vedevi
non altrimenti che attraverso la pellicola [che ha sugli occhi vede] la talpa, 4. come, quando i vapori
umidi e spessi cominciano a diradarsi, la sfera del
sole penetra debolmente attraverso di essi. 7. La tua
immaginazione può giungere facilmente a vedere
come io inizialmente rividi il sole, che già stava
tramontando. 10. Così, pareggiando i miei con i passi fidati del mio maestro, uscii fuori di tale nube ai
raggi [del sole] ormai spenti nei lidi più bassi [della
montagna]. 13. O nostra facoltà immaginativa, che
talvolta ci distrai dalla realtà esterna a tal punto, che
non ci si accorge [più di essa] per quanto tutto intorno suonino mille trombe, 16. chi muove te, se i sensi
non ti porgono [le loro percezioni]? Ti muove la luce che nel cielo prende forma per sé (=per influsso
degli astri) o per il volere divino, che la guida giù
[sulla terra]. 19. Nella mia immaginazione apparve
la figura dell’empietà di colei (=Progne) che mutò
forma nell’uccello che più si diletta a cantare (=l’usignolo). 22. E qui la mia mente si concentrò a tal
punto dentro di sé, che di fuori non proveniva cosa
che allora essa percepisse. 25. Poi dentro l’alta fantasia entrò [la visione d’]un uomo crocifisso (=il ministro Aman), sdegnoso e fiero nell’aspetto, e così
[atteggiato] moriva. 28. Intorno ad esso era il grande
re Assuero, Ester sua sposa e il giusto Mardocheo,
che fu così integro nelle parole e nelle azioni. 31. E,
come questa immagine si dissolse da se stessa, a guisa di una bolla [d’aria] a cui manca l’acqua sotto la
quale si fece, 34. nella mia visione sorse una fanciulla che, piangendo fortemente, diceva: «O regina,
perché per [un impeto d’] ira hai voluto annientarti?
37. Ti sei uccisa per non perdere Lavinia. Ora mi
hai perduto! Sono io, Lavinia, che piango, o madre,
la tua morte prima che la rovina altrui». 40. Come
s’interrompe il sonno se all’improvviso una nuova
luce percuote gli occhi richiusi e, interrotto, ha ancora qualche guizzo prima di svanire del tutto; 43.
così la mia immaginazione cadde giù non appena
una luce mi percosse il volto, molto più intensa che
quella [del sole] a cui siamo abituati. 46. Io mi volgevo per vedere dov’ero, quando una voce disse:
«Di qui si sale [la montagna]». Essa mi rimosse da
ogni altro proposito; 49. e fece il mio desiderio tanto
pronto a guardare chi era colui che parlava, che esso
non si sarebbe mai acquietato, se non davanti alla
cosa desiderata. 52. Ma, come [succede] davanti al
sole che abbaglia la nostra vista e per la luce eccessiva nasconde la sua figura, così la mia capacità visiva qui veniva meno. 55. «Questo è uno spirito divino (=un angelo), che c’indirizza nella via da salire
senza essere pregato, e che con la sua luce nasconde
se stesso. 58. Così fa con noi, come l’uomo si comporta con se stesso; perché chi aspetta di essere pregato e vede che hai bisogno di aiuto, malignamente
già si prepara a negarti il suo aiuto. 
Divina commedia. Purgatorio, a cura di P. Genesini 52
Or accordiamo a tanto invito il piede;
procacciam di salir pria che s’abbui,
ché poi non si poria, se ‘l dì non riede”.
61
Così disse il mio duca, e io con lui
volgemmo i nostri passi ad una scala;
e tosto ch’io al primo grado fui,
64
senti’mi presso quasi un muover d’ala
e ventarmi nel viso e dir: ‘Beati
pacifici, che son sanz’ira mala!’.
67
Già eran sovra noi tanto levati
li ultimi raggi che la notte segue,
che le stelle apparivan da più lati.
70
‘O virtù mia, perché sì ti dilegue?’,
fra me stesso dicea, ché mi sentiva
la possa de le gambe posta in triegue.
73
Noi eravam dove più non saliva
la scala sù, ed eravamo affissi,
pur come nave ch’a la piaggia arriva.
76
E io attesi un poco, s’io udissi
alcuna cosa nel novo girone;
poi mi volsi al maestro mio, e dissi:
79
“Dolce mio padre, dì, quale offensione
si purga qui nel giro dove semo?
Se i piè si stanno, non stea tuo sermone”.
82
Ed elli a me: “L’amor del bene, scemo
del suo dover, quiritta si ristora;
qui si ribatte il mal tardato remo.
85
Ma perché più aperto intendi ancora,
volgi la mente a me, e prenderai
alcun buon frutto di nostra dimora”.
88
“Né creator né creatura mai”,
cominciò el, “figliuol, fu sanza amore,
o naturale o d’animo; e tu ‘l sai.
91
Lo naturale è sempre sanza errore,
ma l’altro puote errar per malo obietto
o per troppo o per poco di vigore.
94
Mentre ch’elli è nel primo ben diretto,
e ne’ secondi sé stesso misura,
esser non può cagion di mal diletto;
97
ma quando al mal si torce, o con più cura
o con men che non dee corre nel bene,
contra ‘l fattore adovra sua fattura.
100
Quinci comprender puoi ch’esser convene
amor sementa in voi d’ogne virtute
e d’ogne operazion che merta pene.
103
Or, perché mai non può da la salute
amor del suo subietto volger viso,
da l’odio proprio son le cose tute;
106
e perché intender non si può diviso,
e per sé stante, alcuno esser dal primo,
da quello odiare ogne effetto è deciso.
109
Resta, se dividendo bene stimo,
che ‘l mal che s’ama è del prossimo; ed
esso
amor nasce in tre modi in vostro limo.
112
E' chi, per esser suo vicin soppresso,
spera eccellenza, e sol per questo brama
ch’el sia di sua grandezza in basso messo;
115
è chi podere, grazia, onore e fama
teme di perder perch’altri sormonti,
onde s’attrista sì che ‘l contrario ama;
118
61. Ora accordiamo il piede al suo invito; preoccupiamoci di salire prima che si faccia buio, perché
poi non si potrebbe, se il dì non ritorna». 64. Così
disse la mia guida, ed io con lui volgemmo i nostri
passi verso una scala. Non appena giunsi al primo
gradino, 67. sentii vicino a me quasi un movimento
di ali e un soffio di vento sul viso e le parole: «Beati
i pacifici, che sono senza l’ira malvagia!» (=l’angelo guardiano toglie una P dalla fronte del poeta).
70. Già si erano tanto levati sopra di noi gli ultimi
raggi [del sole] che sono poi seguìti dalla notte, che
le stelle apparivano da più lati. 73. «O virtù mia,
perché ti dilegui così?» dicevo fra me e me, perché
mi sentivo la forza delle gambe posta in tregua
(=sospesa). 76. Noi eravamo dove la scala non saliva
più verso l’alto, ed eravamo fermi, proprio come una
nave che è arrivata alla spiaggia. 79. Io attesi un
po’, [per sentire] se udivo qualcosa nel nuovo girone. Poi mi rivolsi al mio maestro e dissi: 82. «O mio
dolce padre, dimmi quale offesa si purga qui nel girone dove siamo? Se i piedi se ne stanno [fermi],
non vi stia anche il tuo discorso». 85. Ed egli a me:
«L’amore verso il bene, minore di quanto deve essere, si ripara proprio qui; qui si batte più velocemente
il remo usato troppo lentamente. 88. Ma, affinché tu
intenda ancora meglio, volgi la mente a me, e raccoglierai qualche altro buon frutto dalla nostra sosta». 91. «Né creatore né creatura» egli cominciò,
«o figliolo, fu mai senza amore, o naturale o
d’animo. E tu lo sai. 94. L’amore naturale è sempre
senza errore, ma l’altro può errare perché si rivolge
vero un oggetto cattivo o perché ha troppo o perché
ha poco vigore (=intensità). 97. Mentre esso è ben
diretto nel primo caso e nei secondi sa misurare se
stesso, non può esser causa di un piacere cattivo.
100. Ma, quando si piega verso il male o corre verso
il bene con più cura o con meno cura di quanto deve, la sua fattura (=l’uomo, creato da Dio) opera
contro il suo fattore (=il suo creatore, Dio). 103. Da
ciò puoi comprendere che conviene (=è necessario)
che l’amore sia in voi il seme di ogni virtù e di ogni
operazione che merita pene. 106. Ora, poiché
l’amore non può mai volgere lo sguardo (=allontanarsi) dal bene del suo soggetto, le cose sono protette dall’odio contro se stesse. 109. E, poiché non si
può intendere alcun essere diviso dal primo (=Dio) e
per sé stante, ogni effetto (=creatura) è sottratto
all’odio verso di Lui. 112. Se nelle distinzioni [dei
vari casi] giudico correttamente, resta che il male
che si desidera è quello verso il prossimo. Questo
desiderio maligno nasce in tre modi nel vostro animo. 115. Vi è chi (=il superbo) spera di eccellere
per il fatto che il suo vicino è abbattuto, e soltanto
per questo brama che quegli sia abbassato dalla sua
grandezza. 118. Vi è chi (=l’invidioso) teme di perdere il potere, la gratitudine altrui, l’onore e la fama
perché un altro lo supera, perciò si rattrista tanto che
ama il contrario.
121
Divina commedia. Purgatorio, a cura di P. Genesini 53
ed è chi per ingiuria par ch’aonti,
sì che si fa de la vendetta ghiotto,
e tal convien che ‘l male altrui impronti.
Questo triforme amor qua giù di sotto
si piange; or vo’ che tu de l’altro intende,
che corre al ben con ordine corrotto.
124
Ciascun confusamente un bene apprende
nel qual si queti l’animo, e disira;
per che di giugner lui ciascun contende.
127
Se lento amore a lui veder vi tira
o a lui acquistar, questa cornice,
dopo giusto penter, ve ne martira.
130
Altro ben è che non fa l’uom felice;
non è felicità, non è la buona
essenza, d’ogne ben frutto e radice.
133
L’amor ch’ad esso troppo s’abbandona,
di sovr’a noi si piange per tre cerchi;
ma come tripartito si ragiona,
136
tacciolo, acciò che tu per te ne cerchi”. 139
121. E vi è chi (=l’iracondo) per l’ingiuria [ricevuta] sembra che si sdegni, tanto che si fa ghiotto della
vendetta (=vuol vendicarsi), e da tale stato [d’animo] è spinto a fare il male agli altri. 124. Queste tre
forme di amore [rivolto al male altrui] si piangono
nei gironi sottostanti. Ora voglio che tu intenda
dell’altro [tipo di amore], quello che corre verso il
bene in misura scorretta. 127. Ogni uomo conosce in
modo confuso e desidera un bene (=Dio) nel quale si
acquieta il suo animo; per questo motivo ciascuno si
sforza di raggiungere tale bene. 130. Se un amore
lento trascina voi [uomini] a vedere Lui (=Dio) o ad
acquistare Lui, questa cornice, dopo il giusto pentimento, vi fa soffrire per tale lentezza. 133. Vi è poi
un altro bene (=il bene materiale) che [però] non
rende l’uomo felice; [perché esso] non è la felicità,
non è quel Bene assoluto, [che è] il frutto e la radice
d’ogni bene [relativo]. 136. L’amore, che troppo si
abbandona ad esso, si piange nei tre cerchi sopra di
noi. Ma taccio come il ragionamento lo distingua in
tre parti, 139. affinché tu lo scopra da solo».
I personaggi
Progne, figlia di Pandione, re di Atene, per vendicarsi del marito Tereo, re di Tracia, che l’aveva tradita con la sorella Filomela, uccide il figlio Ati e
glielo dà da mangiare. Quando se ne accorge, Tereo
insegue le due sorelle, per ucciderle. Ma intervengono gli dei, che lo trasformano in upùpa, mentre
trasformano Progne in usignolo e Filomela in rondine. In tal modo la donna è punita per la sua ira. La
fonte di Dante è Ovidio, Metam. IV, 412 sgg.
Aman, ministro del re persiano Assuero, condanna a
morte Mardocheo e tutti gli ebrei, perché questi non
volevano attribuirgli onori divini. A favore di Mardocheo interviene la regina Ester, che rivela al sovrano il proposito del primo ministro. Assuero punisce Aman facendolo crocifiggere sulla stessa croce
preparata per Mardocheo (Est. 7, 10).
Mardocheo è tutore e zio di Ester, moglie del sovrano persiano Assuero (Est. 2, 7). Rispettoso della
legge ebraica, si rifiuta di attribuire onori divini ad
Aman, ministro del re persiano Assuero. Questi lo fa
condannare a morte, ma Ester lo salva e fa condannare il ministro.
Ester è una bellissima donna ebrea, adottata da Mardocheo. Diventa moglie del re persiano Assuero e,
come regina, protegge gli ebrei (Est. 2, 17).
Lavinia, figlia del re Latino e di Amata, rimprovera
la madre, che si è uccisa quando crede alla notizia,
falsa, che sia stato ucciso Turno, re dei rùtuli, a cui
aveva promessa la figlia. La fonte di Dante è Virgilio, Eneide, XII, 595 sgg.
L’angelo splendente è l’angelo della pace, che custodisce la quarta cornice. Indica ai poeti la salita e
con un colpo d’ala toglie una P, iniziale di peccato,
dalla fronte di Dante.
Commento
1. Il canto si sviluppa nei seguenti momenti: a) attraverso quel senso interno che è l’immaginazione Dante ha un rapimento estatico e vede tre esempi d’ira
punita (Progne, Assuero e la madre di Lavinia); poi
b) Dante e Virgilio incontrano l’angelo della pace,
che indica loro la strada e toglie una P dalla fronte
del poeta; infine 3) Virgilio spiega l’ordinamento
del purgatorio in base alla teoria dell’amore (la parte centrale del canto).
2. Dante non vede, ha una visione estatica grazie
alle capacità della sua immaginazione. Così può vedere, assistere o rappresentarsi i tre esempi d’ira punita. Normalmente la conoscenza abbina i dati dei
sensi e l’elaborazione che l’immaginazione – il senso interno – fa di questi dati. Ma in casi particolari
l’immaginazione può staccarsi dai sensi e procedere
da sola. A condizione però che sia aiutata dall’influsso degli astri o dal volere divino (vv. 17-18). Il
poeta insiste che i tre esempi appaiono, piovono e
irrompono nella sua immaginazione (vv. 21, 25,
31). Ben inteso, in questo caso non ci sono problemi:
i tre esempi possono provenire dalla memoria e
l’immaginazione ha semplicemente il compito di
rappresentarli in modo particolarmente vivo. Il poeta
però pensa ad una capacità ben più icastica che
l’immaginazione ha di rappresentarsi la realtà grazie
al potere dell’immaginazione, peraltro aiutata dal
cielo. D’altra parte le capacità di concentrarsi della
facoltà immaginativa sono tali – nota il poeta – che
spesso non ci si accorge di quel che succede fuori di
noi nemmeno se suonassero mille trombe. L’immaginazione del poeta poi si spegne, quando una luce
più intensa della luce del sole gli colpisce il volto
(vv. 40-45). È la luce dell’angelo posto a guardia
della cornice, che indica la strada per proseguire.
3. Dante assiste a tre esempi d’ira punita: a) Progne
che si adira contro il marito che l’ha tradita ed è trasformata in usignolo; b) Aman, ministro del re persiano Assuero, che viene punito per l’ira dimostrata
verso il giusto Mardocheo; quindi c) la regina Amata che si adira per la falsa notizia della morte di
Turno, a cui aveva promesso in sposa la figlia, e irrazionalmente si uccide. Essi sono presi rispettivamente dalla mitologia classica, in questo caso da 
Divina commedia. Purgatorio, a cura di P. Genesini 54
Ovidio, dalla Bibbia e dall’Eneide, le opere che
hanno formato più delle altre la sua cultura poetica.
3.1. Progne si adira eccessivamente contro il marito
che l’ha tradita ed attua una vendetta eccessiva: uccide il figlio e glielo dà da mangiare. Il marito se ne
accorge e reagisce in modo ugualmente eccessivo e
irrazionale: insegue la moglie e la sorella divenuta
sua amante, per ucciderle. La donna perciò è punita
dagli dei, che la trasformano in uccello. Ma anche
gli altri personaggi coinvolti sono puniti e trasformati in uccelli. La punizione, che tutti gli interessati
subiscono, è giusta, perché non soltanto nella vita
normale, ma anche nelle situazioni eccezionali si
deve far pratica del giusto comportamento e della
giusta misura. L’ira invece è un comportamento eccessivo e in quanto tale va contro la ragione, che è il
corretto criterio di misura delle azioni umane.
3.2. La storia di Mardocheo è esemplare: egli è giusto, buono e mansueto; il ministro Aman è arrogante,
cattivo, violento e non rispetta Dio. Perciò si adira
contro di lui e si prepara ad ucciderlo. Ma il giusto
sarà esaltato e il malvagio sarà punito. Ben inteso,
per il principio di amplificazione, sulla stessa croce
preparata per il primo: grazie ad Ester la giustizia
trionfa. La storia è edificante, la ricostruzione dei
fatti è ad effetto. Spiegazioni più verosimili sono
che il sovrano abbia eliminato Aman perché stava
diventando troppo potente e troppo pericoloso o perché era di capacità troppo modeste. Un’altra spiegazione può essere che le prestazioni sessuali di Ester
erano tanto apprezzabili, che valeva la pena di pagarle con la testa del primo ministro. Tanto di ministri ce ne sono tanti, di donne così gratificanti veramente poche. E poi si doveva un po’ di riconoscenza
a Mardocheo, che l’aveva saputa educare così bene!
3.3. La storia di Mardocheo sarà in séguito ribadita
(e rovesciata) nella figura di Romeo di Villanova
(Pd VI, 127-142): Romeo serve bene Raimondo Berengario, il suo datore di lavoro. Ma gli altri cortigiani, invidiosi per il suo ben fare, lo calunniano.
Egli presenta il rendiconto del suo operato (ha aumentato del 20% il patrimonio ed ha sposato le figlie del conte a quattro sovrani). Poi se ne va vecchio e solo, quindi nel momento di maggior bisogno,
a mendicare un tozzo di pane per vivere. Ma dopo
morto ottiene il giusto premio delle sue buone azioni: nell’al di là va in paradiso, nell’al di qua la sua
onestà è riconosciuta.
3.4. Amata vuole dare in sposa la figlia a Turno, re
dei rùtuli, e non a Enea, appena arrivato. Quando
sente la notizia, falsa, che Turno è morto in battaglia, rivolge irrazionalmente contro se stessa l’ira, e
si uccide. Lavinia piange disperata: ora la madre,
uccidendosi, l’ha persa veramente.
4. L’angelo abbagliante di luce, che custodisce la
cornice e indica la strada, è l’angelo della misericordia. Con un colpo d’ala toglie una P, iniziale di peccato, dalla fronte del poeta e canta la beatitudine
«Beati i pacifici, perché essi saranno chiamati figli
di Dio» (Mt. 5, 9). Il poeta ha modificato la beatitudine, seguendo la distinzione che si faceva nelle
scuole e nei testi di morale tra ira bona e ira mala.
L’ira buona è quella che è sottoposta alla ragione
ed è giustificata: è il giusto sdegno, rivolto verso il
bene. L’ira malvagia invece è quella che non segue
la ragione e si rivolge al male, alla violenza, alla
vendetta, andando oltre i giusti limiti. Come nei tre
esempi proposti da Dante. E interamente incentrata
sul criterio della giusta misura e dei giusti limiti è
la teoria dell’amore che Virgilio si prepara ad enunciare. L’angelo va confrontato con tutti gli altri
guardiani o sotto guardiani che popolano cerchi, gironi e cornici della Divina commedia. Il poeta riserva la mitologia classica all’inferno e l’angelologia
al purgatorio.
5. Quando scende la sera, le anime del purgatorio
non possono più muoversi e restano ferme dove si
trovano (vv. 70-75). Anche Dante sente la forza delle gambe venirgli meno. Il motivo di ciò è di facile
comprensione: quando scende la sera, il sole, simbolo della divinità, fa venir meno la luce della grazia, perciò le anime non hanno più il desiderio, la
volontà e l’energia per proseguire. Virgilio, sempre
ragionevole, cerca di far passare utilmente questo
tempo, ed espone a Dante l’ordinamento morale del
purgatorio. Il poeta applica la massima che «’l perder tempo, a chi più sa, più dispiace» (Pg III, 77-
78). Dell’ordinamento dell’inferno Virgilio aveva
parlato in If XIV, 16-111. Dell’ordinamento del paradiso Beatrice parla in Pd IV, 28-41.
6. Dante propone una teoria dell’amore molto complessa. Sia Dio sia le creature non possono fare a
meno di provare un sentimento di amore. Dio ama le
creature, le creature devono amare il loro creatore.
L’amore delle creature è di due tipi: naturale o per
libera scelta. L’amore naturale si esprime sempre in
modo corretto; l’amore dettato dal libero arbitrio
può sbagliare perché si rivolge ad un oggetto sbagliato, oppure per troppo o troppo poco vigore. Finché si rivolge verso Dio e misura la sua intensità
quando si rivolge ai beni terreni, esso non è mai
peccaminoso. Quando si rivolge al male oppure con
più preoccupazione o con meno preoccupazione del
dovuto si rivolge al bene, l’uomo opera contro il suo
Creatore. Il ragionamento continua così: poiché chi
ama non può mai dimenticare il bene di se stesso,
cioè la propria incolumità, ogni creatura è assicurata
dall’odio che potrebbe provare contro se stessa; e,
poiché nessuna di esse si può concepire separata da
Dio, che le dà l’essere e che è il Bene supremo (Egli
diventa insomma quasi una parte della creatura stessa), allora nessuna può provare odio verso il suo
Creatore. Da ciò consegue che una creatura può
provare odio soltanto verso le altre creature, cioè
l’uomo può provare odio soltanto verso gli altri uomini, che sono il suo prossimo. Ed è così: l’uomo
ama e vuole il male del prossimo.
6.1. Questo desiderio di danneggiare il prossimo è
di tre tipi. Il superbo vuole sminuire i meriti del
prossimo perché così può innalzare se stesso rispetto
al prossimo. L’invidioso ha paura che il prossimo lo
superi e lo abbassi, perciò si rattrista e desidera che
il prossimo cada in basso. Infine l’iracondo si sente
offeso dai successi del prossimo e trama vendetta.
Anche qui Dante considera tutti i casi e tutte le
combinazioni che il ragionamento indica. Infine il 
Divina commedia. Purgatorio, a cura di P. Genesini 55
poeta dice: l’uomo sente confusamente qual è il Bene che desidera, il Bene a cui tende, il Bene che riesce a soddisfare ogni suo desiderio. Perciò in questa
cornice deve espiare chi ha sentito con poco vigore
l’amore verso Dio. Gli altri beni, i beni terreni, in
cui l’uomo indugia e che spesso preferisce, non possono dare la felicità, perché soltanto Dio, la causa e
il fine di tutto, può darla. E chi ha amato Dio con
troppa tiepidezza deve ritornare in armonia con Lui
espiando nelle cornici sottostanti i peccati di superbia, invidia e avarizia.
7. La teoria dell’amore qui esposta da Dante si pone
a un livello ben diverso dell’amore fisico e psicologico, dominato dalla lussuria, che provano Francesca
e Paolo (e che è sostanzialmente un amore stilnovistico) (If V). Esso precede tale amore e si situa a un
livello di maggiore generalità e di maggiore complessità. È l’amore per se stessi, per la propria incolumità e per la propria felicità. È l’amore che spinge
a costituire la famiglia, la comunità degli amici, la
città e la società e che può degenerare in odio per il
prossimo (i sentimenti negativi di superbia, invidia e
ira). Questo amore ha la sua radice prima e il suo
fine ultimo in Dio. Anzi Dio stesso è amore, l’amore
che muove il sole e le altre stelle e che pervade di sé
tutto l’universo. Insomma la creatura rivolge fuori di
sé l’amore, perché Dio, che è amore, proietta verso
di essa tale amore. E la creatura deve perciò ritornare al suo principio, deve amarlo e amandolo ama anche tutte le altre creature, che acquistano una identità specifica: l’amore verso Dio, l’amore verso di sé,
l’amore verso il prossimo. L’amore verso il prossimo
si articola ulteriormente: l’amore verso la famiglia, i
parenti, gli amici, i concittadini, la patria ecc. in un
crescendo che si fa sempre più vasto.
7.1. Dietro a queste idee di Dante sta Tommaso
d’Aquino, ma anche san Paolo e sant’Agostino e le
correnti mistiche medioevali, da san Bernardo di
Chiaravalle a Gioacchino da Fiore, che occupano i
cieli più alti, quelli più vicini a Dio. La ragione va
bene per la terra e per l’uomo e può permettere di
percorrere i primi passi della teologia. Ma poi bisogna entrare nella fede e quindi abbandonarsi all’esperienza mistica, perché da sola la fede è incapace
di giungere in modo soddisfacente a Dio.
7.2. L’uomo prova il sentimento di amore verso se
stesso, verso il prossimo e Dio. E in Dio, che è il bene supremo, egli soddisfa e acquieta tutti i suoi desideri. Peraltro l’amore conosce anche il verso opposto: da Dio all’uomo. anzi questo amore precede
l’amore precedente: l’uomo è stato creato da Dio e
da Dio ha ricevuto quel sentimento di amore, e Dio
si pone come Bene supremo, che attrae verso di Sé
tutte le creature come fine ultimo della realtà. E perciò soltanto in Lui le creature possono trovare pace
ai loro desideri. Con un atto d’amore Egli ha creato
il mondo e ha deciso di mandare suo Figlio sulla terra.
7.3. Tommaso, Dante e il Medio Evo in proposito si
allontanano completamente dalle tesi di Aristotele:
il Dio dello stagirita è coeterno al mondo, ne è la
sfera ultima, quella più esterna, ed è Pensiero di
Pensiero, cioè pensa se stesso e non può pensare nulla di diverso da sé. Se lo pensasse, penserebbe qualcosa d’inferiore, perché costituito di materia. Il Dio
cristiano invece è esterno al mondo, è eterno ed ha
creato il mondo nel tempo con un atto d’amore. E
interviene costantemente nella gestione del mondo
con la Provvidenza e con i miracoli suoi o dei santi.
Insomma a) il Dio di Aristotele come il Dio cristiano
sono il fine ultimo della realtà e muovono tutto
l’universo attirandolo a sé con la forza del fine; e b)
il Dio di Aristotele è Pensiero di Pensiero; il Dio
cristiano è amore e irradia amore. Tuttavia c’è qualcos’altro che il cristianesimo trova in Aristotele, che
fa suo e che anzi amplifica: la concezione dell’universo come di un grande organismo le cui parti sono tutte collegate. E questo grande organismo pulsa
di vita, è vivo. Nel Vangelo c’è la parabola che Dio
è la vite che fornisce gli alimenti e gli uomini sono i
tralci. Le creature mostrano livelli di perfezione
sempre più elevati: passano da un’esistenza materiale (le cose) a una vita vegetativa (le piante), sensitiva (gli animali), fino alla vita razionale (gli uomini)
e spirituale (gli angeli).
8. Sostenendo la tesi che la struttura della realtà è
matematica e che Dio è il primo matematico, Galileo Galilei (1564-1642) distrugge il vitalismo
aristotelico-cristiano e dà inizio alla scienza moderna. René Descartes (1598-1651) esaspera questa posizione, riducendo la realtà a res extensa (la pura
estensione della materia) e a res cogitans (il puro
pensiero), che in qualche modo – l’autore non lo ha
mai chiarito – sono tra loro collegate. Baruch de
Spinoza (1632-1677), un altro invasato di razionalismo, applica la matematica alla morale e scrive
un’Ethica more geometrico demonstrata. Il cartesianesimo, che scomoda Dio per dimostrare che il
sapere umano è vero e solido, dà poi origine a quella
corrente paradossale che è l’occasionalismo: Dio
interverrebbe continuamente nella realtà, affinché i
pensieri degli uomini siano sempre coordinati e sincronizzati ai movimenti dei corpi... Filosofi e teologi medioevali avrebbero guardato con sorpresa e con
orrore queste follie della ragione e questo guazzabuglio di idee che mescolava fede e ragione e che
faceva di Dio non l’Essere Supremo, ma l’artigiano
incompetente, che aveva costruito un universo sgangherato, che aveva bisogno di una continua manutenzione.
8.1. Ma la scelta del matematismo e del meccanicismo non è condivisa da tutti gli scienziati: Gottfried
W. Leibniz (1646-1716), soprattutto nella breve opera intitolata Monadologia (1714), recupera il vitalismo di Aristotele, molto più vicino del matematismo galileiano alle sensate esperienze. Egli recupera anche la logica aristotelica e medioevale, cadute
nell’oblio, e vi apporta notevoli contributi. Ci voleva molto coraggio a parlare di vitalismo, quando tutti gli scienziati parlavano di meccanicismo. Il fatto
paradossale, che dimostra lo scarso buon senso degli
scienziati, è che nessuno vedeva il matematismo o il
meccanicismo, invece tutti vedevano la variegata
presenza del vitalismo anche nei minimi aspetti della realtà quotidiana. Gli scienziati dell’età moderna
non riuscivano a parlare all’uomo comune.
Divina commedia. Purgatorio, a cura di P. Genesini 56
9. Questo amore si potrebbe anche chiamare pulsione o propensione alla vita, istinto di vita, desiderio
di conseguire la felicità. Questa pulsione caratterizza gli esseri viventi e li contrappone alla materia inerte. Anche qui è presente l’idea che l’universo sia
una specie di grande organismo vivente, capace di
autoregolarsi e proiettato verso la vita e la felicità.
10. Se si abbandonasse alle sue rette inclinazioni e
ai suoi retti istinti, l’uomo non potrebbe sbagliare né
potrebbe peccare. E raggiungerebbe sicuramente e
facilmente i fini – la felicità terrena e ultraterrena –
stabiliti da Dio per lui. Egli però è dotato di libero
arbitrio, che lo spinge verso il male. Così a) corre
verso il male o b) corre verso il bene con minore o
con maggiore intensità di quel che deve fare.
10.1. Nel primo caso, poiché l’amore non si può allontanare da se stesso, allora l’uomo non può odiare
se stesso; non può odiare nemmeno Dio, a cui è unito e che è causa della sua esistenza. Può odiare soltanto il prossimo. Ed è quel che fa. Il poeta si preoccupa a questo punto d’individuare le possibili forme
di odio. Sono tre: a) il superbo è contento soltanto se
abbassa gli altri; b) l’invidioso è scontento perché si
sente superato dagli altri; c) l’iracondo si sente offeso, perciò si vendica e cerca il male degli altri.
10.2. Nel secondo caso l’uomo, che conosce confusamente qual è il bene e lo cerca, ama in modo
scorretto, perché ama troppo poco Dio (e soltanto in
Dio trova la felicità), invece ama troppo le creature,
cioè i beni mondani (e in essi non può trovare mai la
felicità). L’uomo quindi sbaglia perché non applica
il senso della misura, che gli indica il bene da raggiungere, il modo per raggiungerlo e il vigore con
cui raggiungerlo.
11. Questa articolata e puntigliosa teoria dell’amore,
che sta alla base dell’ordinamento del purgatorio
può essere opportunamente confrontata con la teoria
equivalente che sta alla base dell’ordinamento
dell’inferno (If XI, 22-111).
12. Dante e, con lui, il pensiero medioevale capiscono che per interpretare (e/o per valutare) un fatto
specifico ci vuole una teoria che inquadri il fatto in
un contesto generale. E quindi c’è bisogno di molta
teoria per spiegare anche il fatto più semplice.
Quando noi leggiamo che essi professavano la teoria
geocentrica, non dobbiamo fermarci all’errore, non
dobbiamo dimenticare che c’è alle spalle tutta questa consapevolezza teorica, metodologica ed epistemologica. Dovremmo concludere che nemmeno tutta
questa consapevolezza teorica è sufficiente per costruire l’epistème , cioè la conoscenza solida, e per
impedire il sorgere di nuove teorie.
10.1. Oltre a ciò il geocentrismo antico e medioevale è stato sostituito dalla teoria della gravitazione
universale di I. Newton (1642-1727). Ma anche
questa teoria ha fatto la fine della precedente. È durata due secoli e poi è stata sostituita dalla teoria
della relatività ristretta e generale (1905 e 1916) di
A. Einstein (1879-1955), che certamente non è la
teoria definitiva, perché deve essere coordinata con
la teoria dei quanti d’energia (1900) di M. Planck
(1858-1947). Ed oggi il mondo dell’infinitamente
piccolo e dell’infinitamente grande si è infinitamente complicato. Insomma, come diceva Galilei, la
scienza propone soltanto teorie (o verità) e le teorie
sono sempre storiche.
La struttura del canto è semplice: 1) Dante vede
nella sua immaginazione tre esempi d’ira punita
(Progne, Assuero e la madre di Lavinia); poi 2) i
due poeti incontrano l’angelo della pace, che indica
la strada e toglie una P dalla fronte del poeta; quindi
3) Virgilio spiega l’ordinamento del purgatorio in
base alla teoria dell’amore: 4) l’amore è istintivo (o
naturale) o per libera scelta; 5) il primo è sempre
corretto; 6) il secondo, che può essere verso Dio, se
stessi, il prossimo, può divenire amore per il male
del prossimo (superbia, invidia, ira) oppure 7) può
rivolgersi verso il suo oggetto, ma in modo troppo
intenso (lussuria, gola, avarizia) o troppo debole (accidia).
Divina commedia. Purgatorio, a cura di P. Genesini 57
Canto XXIV
Né ‘l dir l’andar, né l’andar lui più lento
facea, ma ragionando andavam forte,
sì come nave pinta da buon vento;
1
e l’ombre, che parean cose rimorte,
per le fosse de li occhi ammirazione
traean di me, di mio vivere accorte.
4
E io, continuando al mio sermone,
dissi: “Ella sen va sù forse più tarda
che non farebbe, per altrui cagione.
7
Ma dimmi, se tu sai, dov’è Piccarda;
dimmi s’io veggio da notar persona
tra questa gente che sì mi riguarda”.
10
“La mia sorella, che tra bella e buona
non so qual fosse più, triunfa lieta
ne l’alto Olimpo già di sua corona”.
13
Sì disse prima; e poi: “Qui non si vieta
di nominar ciascun, da ch’è sì munta
nostra sembianza via per la dieta.
16
Questi”, e mostrò col dito, “è Bonagiunta,
Bonagiunta da Lucca; e quella faccia
di là da lui più che l’altre trapunta
19
ebbe la Santa Chiesa in le sue braccia:
dal Torso fu, e purga per digiuno
l’anguille di Bolsena e la vernaccia”.
22
Molti altri mi nomò ad uno ad uno;
e del nomar parean tutti contenti,
sì ch’io però non vidi un atto bruno.
25
Vidi per fame a vòto usar li denti
Ubaldin da la Pila e Bonifazio
che pasturò col rocco molte genti.
28
Vidi messer Marchese, ch’ebbe spazio
già di bere a Forlì con men secchezza,
e sì fu tal, che non si sentì sazio.
31
Ma come fa chi guarda e poi s’apprezza
più d’un che d’altro, fei a quel da Lucca,
che più parea di me aver contezza.
34
El mormorava; e non so che “Gentucca”
sentiv’io là, ov’el sentia la piaga
de la giustizia che sì li pilucca.
37
“O anima”, diss’io, “che par sì vaga
di parlar meco, fa sì ch’io t’intenda,
e te e me col tuo parlare appaga”.
40
“Femmina è nata, e non porta ancor benda”,
cominciò el, “che ti farà piacere
la mia città, come ch’om la riprenda.
43
Tu te n’andrai con questo antivedere:
se nel mio mormorar prendesti errore,
dichiareranti ancor le cose vere.
46
Ma dì s’i’ veggio qui colui che fore
trasse le nove rime, cominciando
‘Donne ch’avete intelletto d’amore’”.
49
E io a lui: “I’ mi son un che, quando
Amor mi spira, noto, e a quel modo
ch’e’ ditta dentro vo significando”.
52
“O frate, issa vegg’io”, diss’elli, “il nodo
che ‘l Notaro e Guittone e me ritenne
di qua dal dolce stil novo ch’i’ odo!
55
Io veggio ben come le vostre penne
di retro al dittator sen vanno strette,
che de le nostre certo non avvenne;
58
1. Il parlare non faceva più lento l’andare, né
l’andare faceva più lento il parlare, ma ragionando
andavamo forte (=Dante e Forese Donati), così come una nave spinta da buon vento. 4. Le ombre, che
parevano cose morte due volte, guardandomi con
gli occhi infossati provavano meraviglia, essendosi
accorte che ero in vita. 7. Ed io, continuando il mio
discorso, dissi: «Ella (=l’anima di Stazio) se ne va
su (=in paradiso) forse più lentamente di quanto non
farebbe, a causa di qualcun altro (=Virgilio). 10.
Ma dimmi, se tu sai, dov’è Piccarda; dimmi se io
vedo qualche persona da notare tra questa gente che
così mi guarda». 13. «Mia sorella, che non so se
fosse più bella o più buona, ormai siede lieta e trionfante nella parte più alta del cielo con la sua corona [di gloria]». 16. Così disse prima; e poi: «Qui
non si vieta di nominare ciascuno, poiché le nostre
sembianze sono così smunte a causa del digiuno.
19. Questi» e fece segno con il dito, «è Bonagiunta,
Bonagiunta da Lucca; e quella faccia dietro di lui
(=papa Martino IV), piena di buchi più che le altre,
22. ebbe la Santa Chiesa sulle sue braccia: fu di
Tours, ed ora purga con il digiuno le anguille di
Bolsena e la vernaccia». 25. Mi nominò molti altri
ad uno ad uno; e parevano tutti contenti di essere
nominati, così che io non vidi alcun atto d’irritazione. 28. Vidi per la fame usare a vuoto i denti
Ubaldino della Pila e Bonifacio Fieschi, che con il
bastone vescovile fu pastore e diede pastura a molte
genti. 31. Vidi messer Marchese degli Argogliosi,
che a Forlì ebbe il tempo di bere con meno secchezza [di gola] e [in terra] fu tale, che non si sentì
mai sazio di cibo. 34. Ma, come fa chi guarda e poi
apprezza più uno che un altro, così io feci con quello di Lucca, che pareva più desideroso di conoscermi. 37. Egli mormorava; ed io sentivo un non so
che «Gentucca!» là sulla bocca, dove egli sentiva la
piaga della giustizia che così li consuma. 40. «O
anima» dissi, «che appari così desiderosa di parlar
con me, fa’ in modo che io t’intenda, e appaga te e
me con le tue parole.» 43. «È nata una donna, e non
porta ancora il velo nuziale» cominciò, «che ti farà
piacere la mia città, anche se qualcuno ne parla male. 46. Tu te ne andrai con questa predizione. Se le
parole che ho mormorato ti hanno fatto cadere in
errore, i fatti che vedrai ti chiariranno ancora meglio [quanto ho detto]. 49. Ma dimmi se io vedo qui
[davanti a me] colui che cominciò il nuovo modo di
poetare, scrivendo O donne che avete compreso
l’amore.» 52. Ed io a lui: «Io son uno che, quando
Amor m’ispira, annoto, e in quel modo, ch’esso mi
detta dentro [l’animo], esprimo in versi». 55. «O
fratello, ora vedo» disse, «l’ostacolo che trattenne
Giacomo da Lentini, Guittone d’Arezzo e me di
qua dal dolce stil novo, di cui ora io odo la definizione! 58. Io vedo bene come le vostre opere seguano strettamente l’Amore che v’ispira, cosa che certamente non avvenne delle nostre. 
Divina commedia. Purgatorio, a cura di P. Genesini 58
e qual più a gradire oltre si mette,
non vede più da l’uno a l’altro stilo”;
e, quasi contentato, si tacette.
61
Come li augei che vernan lungo ‘l Nilo,
alcuna volta in aere fanno schiera,
poi volan più a fretta e vanno in filo,
64
così tutta la gente che lì era,
volgendo ‘l viso, raffrettò suo passo,
e per magrezza e per voler leggera.
67
E come l’uom che di trottare è lasso,
lascia andar li compagni, e sì passeggia
fin che si sfoghi l’affollar del casso,
70
sì lasciò trapassar la santa greggia
Forese, e dietro meco sen veniva,
dicendo: “Quando fia ch’io ti riveggia?”.
73
“Non so”, rispuos’io lui, “quant’io mi viva;
ma già non fia il tornar mio tantosto,
ch’io non sia col voler prima a la riva;
76
però che ‘l loco u’ fui a viver posto,
di giorno in giorno più di ben si spolpa,
e a trista ruina par disposto”.
79
“Or va”, diss’el; “che quei che più n’ha
colpa,
vegg’io a coda d’una bestia tratto
inver’ la valle ove mai non si scolpa.
82
La bestia ad ogne passo va più ratto,
crescendo sempre, fin ch’ella il percuote,
e lascia il corpo vilmente disfatto.
85
Non hanno molto a volger quelle ruote”,
e drizzò li ochi al ciel, “che ti fia chiaro
ciò che ‘l mio dir più dichiarar non puote.
88
Tu ti rimani omai; ché ‘l tempo è caro
in questo regno, sì ch’io perdo troppo
venendo teco sì a paro a paro”.
91
Qual esce alcuna volta di gualoppo
lo cavalier di schiera che cavalchi,
e va per farsi onor del primo intoppo,
94
tal si partì da noi con maggior valchi;
e io rimasi in via con esso i due
che fuor del mondo sì gran marescalchi.
97
E quando innanzi a noi intrato fue,
che li occhi miei si fero a lui seguaci,
come la mente a le parole sue,
 100
parvermi i rami gravidi e vivaci
d’un altro pomo, e non molto lontani
per esser pur allora vòlto in laci.
 103
Vidi gente sott’esso alzar le mani
e gridar non so che verso le fronde,
quasi bramosi fantolini e vani,
 106
che pregano, e ‘l pregato non risponde,
ma, per fare esser ben la voglia acuta,
tien alto lor disio e nol nasconde.
 109
Poi si partì sì come ricreduta;
e noi venimmo al grande arbore adesso,
che tanti prieghi e lagrime rifiuta.
 112
“Trapassate oltre sanza farvi presso:
legno è più sù che fu morso da Eva,
e questa pianta si levò da esso”.
 115
Sì tra le frasche non so chi diceva;
per che Virgilio e Stazio e io, ristretti,
oltre andavam dal lato che si leva.
 118
61. E chiunque si metta ad approfondire ancora di
più la questione, non vede altre differenze tra
l’uno e l’altro stile poetico». E, quasi accontentato, tacque. 64. Come gli uccelli (=le gru) che
svernano lungo il Nilo, qualche volta fanno schiera nell’aria, poi volano più in fretta mettendosi in
fila; 67. così tutta la gente che era lì, volgendo il
viso, affrettò nuovamente il suo passo, resa leggera per la magrezza e per il desiderio di purificarsi. 70. E come l’uomo che è stanco di correre, lascia andare avanti i compagni e procede a passo
normale finché non cessa l’ansimare del petto; 73.
così Forese lasciò proseguire il gruppo di anime, e
camminava con me dietro di loro, dicendo:
«Quando sarà che io ti rivedrò?». 76. «Non so»
gli risposi, «quanto tempo vivrò. Ma il mio ritorno qui non sarà tanto sollecito, quanto il desiderio
di giungere al più presto alla fine della vita, 79.
perché il luogo in cui fui posto a vivere (=Firenze), di giorno in giorno si spoglia sempre più
di ogni bene, e pare predisposto ad una triste rovina.» 82. «Ora va» disse, «perché quello, che ne
ha più colpa (=Corso Donati), io vedo legato alla
coda di un cavallo e trascinato verso la valle dove
le colpe non sono mai perdonate (=l’inferno). 85.
La bestia va ad ogni passo più veloce ed aumenta
sempre più l’andatura, finché non lo colpisce a
morte e ne abbandona il corpo vilmente straziato.
88. Quelle sfere non dovranno fare molti giri» e
drizzò gli occhi verso il cielo, «e ti sarà chiaro
ciò che le mie parole non possono chiarire di più.
91. Tu ormai puoi rimanere indietro, perché in
questo regno il tempo è prezioso ed io ne perdo
troppo venendo di pari passo con te.» 94. Come
talvolta il cavaliere esce di galoppo da una schiera che cavalchi contro il nemico, e va per conquistarsi l’onore del primo scontro, 97. così partì da
noi con passi più rapidi dei nostri. Ed io rimasi
sulla via con i due poeti, che furono così grandi
maestri del mondo. 100. E, quando si fu inoltrato
davanti a noi tanto che i miei occhi lo seguivano
[a fatica], come la mente [aveva seguìto a fatica]
le sue parole, 103. mi apparvero i rami carichi di
frutta e rigogliosi di un altro albero; e non molto
lontani da me, che mi ero voltato soltanto allora
da quella parte. 106. Sotto di esso vidi un gruppo
di anime alzare le mani e gridare non so che verso
le fronde, quasi fossero bambinetti avidi ma senza
discernimento, 109. che pregano, e chi è pregato
non li accontenta, ma, per rendere più acuto il loro desiderio, tiene alto l’oggetto che desiderano e
non lo nasconde. 112. Poi [quella gente] partì
come disingannata. Noi venimmo sùbito al grande
albero, che rifiuta di esaudire tante preghiere e
tante lacrime. 115. «Passate oltre senza avvicinarvi: più su è un albero, che fu morso da Eva, e
questa pianta fu levata da esso.» 118. Così diceva
non so chi [nascosto] tra le frasche. Perciò Virgilio, Stazio ed io, stretti uno all’altro, procedevamo dal lato che si eleva (=a ridosso della parete
rocciosa). 
Divina commedia. Purgatorio, a cura di P. Genesini 59
“Ricordivi”, dicea, “d’i maladetti
nei nuvoli formati, che, satolli,
Teseo combatter co’ doppi petti;
121
e de li Ebrei ch’al ber si mostrar molli,
per che no i volle Gedeon compagni,
quando inver’ Madian discese i colli”.
124
Sì accostati a l’un d’i due vivagni
passammo, udendo colpe de la gola
seguite già da miseri guadagni.
127
Poi, rallargati per la strada sola,
ben mille passi e più ci portar oltre,
contemplando ciascun sanza parola.
130
“Che andate pensando sì voi sol tre?”.
sùbita voce disse; ond’io mi scossi
come fan bestie spaventate e poltre.
133
Drizzai la testa per veder chi fossi;
e già mai non si videro in fornace
vetri o metalli sì lucenti e rossi,
136
com’io vidi un che dicea: “S’a voi piace
montare in sù, qui si convien dar volta;
quinci si va chi vuole andar per pace”.
139
L’aspetto suo m’avea la vista tolta;
per ch’io mi volsi dietro a’ miei dottori,
com’om che va secondo ch’elli ascolta.
142
E quale, annunziatrice de li albori,
l’aura di maggio movesi e olezza,
tutta impregnata da l’erba e da’ fiori;
145
tal mi senti’ un vento dar per mezza
la fronte, e ben senti’ mover la piuma,
che fé sentir d’ambrosia l’orezza.
148
E senti’ dir: “Beati cui alluma
tanto di grazia, che l’amor del gusto
nel petto lor troppo disir non fuma,
151
esuriendo sempre quanto è giusto!”. 154
121. «Ricordatevi» diceva, «dei maledetti centauri,
figli di Nuvola, che, satolli di cibo, combatterono
Teseo con il duplice petto di uomo e di cavallo;
124. e dei soldati ebrei, che si mostrarono troppo ingordi a bere, perciò Gedeone non li volle come
compagni, quando discese dalle colline [per conquistare le terre] dei madianiti.» 127. Così, restando
accostati ad uno dei due orli della cornice, passammo [oltre l’albero], udendo esempi delle colpe della
gola, seguìti ora da questi miseri guadagni (=le pene). 130. Poi ci allargammo per la strada solitaria, e
ben mille passi e più ci portarono oltre [l’albero],
mentre ciascuno di noi rifletteva tra sé e sé senza
dire parola. 133. «Che cosa andate pensando voi tre
da soli?» disse una voce all’improvviso. Perciò io
mi scossi come fanno le bestie spaventate mentre riposano. 136. Drizzai la testa per vedere chi fosse.
Non si videro mai in una fornace vetri o metalli così
lucenti e rossi, 139. come io vidi un [angelo splendente] che diceva: «Se a voi piace salire, conviene
(=è necessario) voltare di qui: da questa parte va chi
vuole andar verso la pace». 142. Il suo aspetto mi
aveva tolto la vista (=abbagliato), perciò io mi misi
dietro ai miei dottori, come un cieco che procede
seguendo le voci che ascolta. 145. E, come la brezza
di maggio, che annunzia l’alba, si muove e diffonde
profumo, poiché è tutta impregnata dall’erba e dai
fiori; 148. così io sentii un vento passare in mezzo
alla mia fronte, e sentii bene muovere le ali [dell’angelo], che fecero l’aria profumare d’ambrosia.
151. E sentii dire: «Beati coloro che la grazia divina
tanto illumina, che l’amore per il cibo non suscita
desideri eccessivi nel loro petto, 154. perché provano sempre fame quanto è giusto!».
I personaggi
Forese Donati (?-1296), figlio di Simone, è fratello
di Corso, il capo dei guelfi neri che con un colpo di
stato s’impossessano di Firenze, e di Piccarda, e lontano parente di Gemma, la moglie del poeta. È molto sensibile ai piaceri della gola. È amico di Dante:
nella Tenzone (1293-96ca.) i due si scambiano tre
sonetti velenosi ed offensivi.
Publio Papinio Stazio (Napoli 45-94 d.C.) è uno dei
maggiori poeti latini. Scrive la Tebaide, che pubblica nel 92 dopo vent’anni di lavoro e che dedica
all’imperatore Domiziano. Inizia l’Achilleide, ma la
morte lo coglie. Dante lo confonde con un altro personaggio, Lucio Stazio Ursolo, che nasce a Tolosa
nel 58 d.C., un errore molto diffuso nel Medio Evo.
Il poeta lo incontra agli inizi di Pg XXI.
Bonagiunta Orbicciani degli Overardi da Lucca
(1220ca.-1296) è notaio e poeta. Con Guittone d’Arezzo è uno dei maggiori esponenti della Scuola toscana. Ripropone la poesia provenzale ed è seguace
di Giacomo da Lentini, detto il Notaio, il poeta più
significativo della Scuola siciliana (1230-60ca.), e
di Guittone d’Arezzo. Critica con sarcasmo la poesia difficile e oscura di Guido Guinizelli e dei suoi
seguaci, che scrivono «per forsa di scrittura», cioè
forzando le parole e ricorrendo a un linguaggio difficile, e propone Guittone come modello di chiarezza espressiva da imitare. La sua produzione non esce dall’ambito municipale per assumere un respiro
nazionale. È molto sensibile ai piaceri della gola.
Il papa Martino IV, al secolo Simone de Brie o
Brion (1220ca.-1285), nasce a Montpincé nel Brie,
è tesoriere di Martino di Tours. Nel 1261 è nominato cardinale e svolge le funzioni di legato pontificio
in Francia sotto diversi papi. Nel 1281, alla morte di
Niccolò III Orsini (1277-1280), diventa papa grazie
all’appoggio di Carlo d’Angiò, re di Francia. Gli
antichi commentatori riferiscono che molto probabilmente muore per un’indigestione di anguille, pescate nel lago di Bolsena, che amava annegare nella
vernaccia, un vino bianco prodotto a Vernazza, un
paese delle Cinque Terre presso La Spezia.
Ubaldino degli Ubaldini della Pila (?-1291), una
potente famiglia ghibellina che prende il nome dal
castello della Pila, nel Mugello, è imparentato con
Ottaviano degli Ubaldini (If X, 120) e Ugolino
d’Azzo (Pg XIV, 105). Ed è padre di Ruggieri degli
Ubaldini (If XXXII, 14), l’arcivescovo pisano che fa
morire di fame il conte Ugolino della Gherardesca, i
suoi due figli e i suoi due nipoti.
Bonifacio Fieschi di Lavagna (?-1295) è nipote del
papa Innocenzo IV. Nel 1274 viene eletto arcivescovo di Ravenna, dove resta sino alla morte. La
pubblicistica dell’epoca, soprattutto quella di Ra-
Divina commedia. Purgatorio, a cura di P. Genesini 60
venna, lo descrive come un prelato che ama i piaceri
della vita e della buona tavola. Faceva collezione di
piatti.
Marchese o Marchesino degli Argogliosi discende
da una famiglia di Forlì. Nel 1296 è podestà di Faenza. È famoso come bevitore.
Gentucca è una donna di Lucca non ulteriormente
identificabile. Il poeta, che forse è ospite della donna nei primi anni dell’esilio, la presenta come quella
figura che risolleverà la fama della città, che era fatta segno d’infinite maldicenze da parte dei fiorentini.
Giacomo da Lentini, detto il Notaio (?-1250), è il
maggiore esponente della Scuola siciliana (1230-60
ca.), che sorge alla corte di Federico II di Svevia
prima (If X) e del figlio Manfredi poi (Pg III). Canta
una donna stilizzata, che ha gli occhi azzurri e i capelli biondi e si trucca il viso. Con lui inizia in Italia
il recupero laico della figura femminile, che culmina
con la «donna angelo» del Dolce stil novo.
Guittone del Viva d’Arezzo (1230ca.-1294) nasce
presso Arezzo. Vive per lo più a Firenze, dove forse
conosce Dante. Nel 1266 lascia la famiglia ed entra
nell’ordine dei frati gaudenti, che era aperto anche
agli uomini sposati. Diffonde in Italia la poesia provenzale ed è il maggiore esponente della Scuola toscana, che cantava argomenti civili e morali.
Adamo ed Eva secondo la Bibbia sono i progenitori
dell’umanità. Messi nel paradiso terrestre, disobbediscono a Dio, che aveva loro vietato di cogliere i
frutti dell’«albero della conoscenza del bene e del
male». Sono cacciati dal paradiso e iniziano una vita di sudore e di sofferenze (Gn 3, 1-24).
I centauri sono esseri metà uomo e metà cavallo,
che abitano la Tracia. Secondo la mitologia greca
discendevano da Issione e da Nefele, che significa
Nuvola. Durante le nozze di Piritoo, re dei lapiti,
intervengono insieme con diversi eroi greci. Uno di
essi, ubriaco, offende la sposa ed altre donne. Ne segue un combattimento nel corso del quale sono uccisi da Teseo e dai suoi compagni. La fonte di Dante è
Ovidio Metam., XII, 210-231.
Gedeone, uno dei giudici d’Israele, mette alla prova
un gruppo di soldati e sceglie soltanto coloro che si
dimostrano capaci di resistere alla sete. Con essi
scende dalle colline per conquistare la regione di
Madian (Gdc. 4-8).
I madianiti sono gli antichi abitanti della regione di
Madian. Saranno conquistati dagli ebrei (Gdc 4-8).
L’angelo splendente è l’angelo della temperanza,
che custodisce la sesta cornice. Invita i poeti a procedere verso sinistra, per poter iniziare la salita. Toglie una P, iniziale di peccato, dalla fronte del poeta.
Commento
1. Il canto si sviluppa in queste fasi: a) Dante chiede
a Forese Donati notizie della sorella Piccarda; b)
Forese risponde, poi indica le anime di due golosi,
Bonagiunta da Lucca e il papa Martino IV; c) Bonagiunta interviene e Dante gli dà la definizione di
Dolce stil novo; poi d) Forese gli preannuncia la fine orribile del fratello Corso, capo dei guelfi neri; e)
proseguendo, Dante e Virgilio vedono un albero rovesciato; e poi e) incontrano l’angelo della temperanza.
2. Il poeta continua con il motivo dell’ombra che attira l’attenzione delle anime: ogni volta vi aggiunge
qualche piccola variazione. In questo caso essa è
rosseggiante, perché illuminata dai raggi del sole
ormai al tramonto. La situazione però non è così
semplice come a prima vista appare. Il sole non è
soltanto «il pianeta Che mena dritto altrui per ogni
calle» (If I, 17-18); è anche il simbolo della verità e
di Dio. E, quando tramonta, impedisce di proseguire
il cammino. E il poeta si ferma per la notte.
3. Il dialogo di Dante con Forese Donati è un discorso nostalgico ed intimo, di due individui che hanno
avuto intensi momenti di vita in comune e che ora,
imprevedibilmente e straordinariamente, si ritrovano. Per di più all’altro mondo. I discorsi sono i discorsi, le preoccupazioni e le previsioni che si fanno
tra amici. Il poeta chiede dov’è la sorella Piccarda;
Forese gli risponde che è in cielo. E che si sia salvata è la cosa più importante. Forese non accenna alla
violenza che la sorella ha subito ad opera di Corso,
che l’ha rapita dal convento per darla in sposa ad un
compagno di partito. Ciò avrebbe provocato una nube di tristezza sul loro festoso e imprevedibile incontro in purgatorio. Il poeta incontra Piccarda nel
séguito del viaggio, nel cielo della Luna dove si trova insieme con la regina Costanza d’Altavilla, moglie di Enrico VI di Svevia (Pd III).
3.1. Il discorso di Forese con Dante ha una interruzione, perché si è avvicinato Bonagiunta Orbicciani,
che si mette a parlare con il poeta di Dolce stil novo. Poi i due vecchi amici ritornano a parlare di
problemi familiari, prima della sorella, ora del fratello. Dante esprime all’amico la sua profonda tristezza, perché di giorno in giorno Firenze si spoglia
sempre più di ogni bene. Ma Forese lo consola: tra
poco suo fratello Corso, il maggior responsabile del
degrado morale e politico della città, sarà appeso
alla coda di un cavallo e trascinato all’inferno, dove
soffrirà eternamente. Poi l’anima si congeda e riprende il cammino a passi rapidi.
3.2. L’anima di Forese vede dal punto di vista
dell’al di là e di Dio (e un po’ anche di Dante) la
previsione sulla sorte del fratello L’amore fraterno è
sostituito dall’amore per la giustizia divina, perciò
non soffre per la fine del fratello nell’oltretomba.
Egli però è ancora legato alla vita terrena. Lo lega il
peccato di gola, che lo ha portato in purgatorio. Ma
le anime un po’ alla volta si scrollano di dosso il
fardello che le collega alla vita: vogliono essere ricordate, ma il loro pensiero ormai è rivolto al paradiso.
3.3. Il commiato di Forese è ben diverso da quello
del maestro Brunetto Latini, che raggiunge di corsa
la schiera dei suoi compagni di pena (If XV, 121-
124). Forese è l’amico, che è sensibile ai piacerei
della gola. Brunetto è il maestro, che praticava la
sodomia, un vizio contro natura. In ambedue i canti
vi è il ricordo di Firenze e dei conflitti che la pervadono. Nell’inferno però Dante partecipa passionalmente alla vita politica della città; ora ad anni di di-
Divina commedia. Purgatorio, a cura di P. Genesini 61
stanza prova un distacco sempre maggiore. E il suo
animo è come lo richiede il purgatorio, di cui ha
quasi raggiunto la cima. Questo distacco dalle passioni terrene è ancora più accentuato in paradiso.
Con Beatrice guarda dall’alto quest’«aiuola che ci
fa tanto feroci» (Pd XXII, 151). Ma il mondo tranquillo e nostalgico delle varie cornici del purgatorio
cambia improvvisamente e diventa di nuovo movimentato quando il poeta incontra Beatrice in cima al
paradiso terrestre (Pg XXX, 22 sgg.).
4. Martino IV è un papa raffinato: ama la buona cucina ed i piaceri della vita. Anche il rappresentate di
Dio sulla terra deve levarsi le sue piccole o grandi
soddisfazioni! Martino era un buongustaio. Il suo
piatto preferito era anguille affogate nella vernaccia.
Vernaccia D.O.C., s’intende. Come papa aveva iniziato bene: tutti lo credevano un uomo per bene. E
lo era. Ma il denaro gli monta la testa. Così inizia a
favorire i parenti e a provocare la piaga (per gli altri) o il vantaggio (per la famiglia) del nepotismo.
Certamente come buongustaio sa impersonare bene
la sua parte: anguille fresche del vicino lago di Bolsena e la vernaccia di una buona annata! In vino veritas!
5. Bonagiunta Orbicciani era sempre vissuto dietro
le quinte. Non aveva le penne adatte per spiccare il
volo. Prima imita la poesia provenzale, poi la poesia
cortese, orecchiabile e popolare, ma anche molto
tradizionale, di Giacomo da Lentini e Guittone
d’Arezzo. Non era più tempo di corti e di castelli,
era tempo di città e di economia globale, cioè europea! Così egli, di modesto ingegno in vita come in
morte, si fa prendere in giro anche in purgatorio, dove Dante gli rifila una definizione postuma di Dolce
stil novo. Ma anche il poeta commette i suoi errori:
si schiera con la borghesia rampante contro le forze
tradizionali, perciò egli, appartenente alla piccola
nobiltà, è costretto ad iscriversi ad un’arte. Pochi
anni dopo però è politicamente emarginato ed anzi
emarginato proprio dalle forze sociali che hanno relegato Bonagiunta nel passato. La città presenta
un’organizzazione sociale molto più efficiente
dell’economia curtense, ma è anche spietata con coloro che non accettano i suoi valori economici. Dante li rifiuta ad oltranza in Pd XV-XVII. Poi però non
deve lamentarsi se viene mandato in esilio.
5.1. Dante dà a quasi 30 anni di distanza la definizione di Dolce stil novo. Ci ha pensato un po’ troppo: essa non è farina del suo sacco, cioè dei suoi anni giovanili. Così può ingannare se stesso, Bonagiunta ed anche noi. Insomma chiunque vuole essere
ingannato. Il Dolce stil novo è tutto, fuorché una poesia spontanea. È veramente, come diceva ed accusava Bonagiunta, una poesia tratta «per forsa di
scrittura». Dante non riesce ad inserirsi nell’economia cittadina e nella città, per cui aveva elaborato la
cultura stilnovistica: la città lo manda in esilio e rinnova più volte la condanna. Da parte sua ricambia
con la stessa moneta: le offese a «le bestie venute da
Fiesole» messe in bocca al maestro Brunetto Latini
(If XV) ed ora un giudizio negativo anche su
Guittone d’Arezzo. Nel De vulgari eloquentia (I,
xiii, 1; II, vi, 8) ne aveva criticato la lingua e la costruzione dei versi, qui condanna anche l’ispirazione
e la forma (vv. 55-62). Indubbiamente le sue piume
poetiche sono divenute penne d’aquila ed è riuscito
a spiccare quel volo di cui nessun altro poeta, né
della Scuola toscana né del Dolce stil novo, era capace. Le due cantiche mostrano un abisso tra i suoi
risultati poetici e le appena discrete prove degli altri
intellettuali. Ed egli è consapevole di quanto li ha
allontanati (Pd II, 1-15). Tuttavia resta il fatto che la
condanna è priva d’indulgenza. È la condanna di
quel mondo che in qualche modo è legato o ha provocato l’esilio.
5.2. I critici creduloni hanno accettato la definizione
di Stil novo data dal poeta sinteticamente in tre soli
versi (Pg XXIV, 52-54). Essa è posteriore di ben 27
anni e sarebbe incredibile se fosse vera. Insomma è
radicalmente falsa. Lo Stil novo era nato come poesia cittadina, che si contrapponeva alla poesia tradizionale, nobile di sangue e cortese. Ora Dante, che
dai guelfi neri è stato esiliato da Firenze, non può
più riproporre una definizione di Stil novo legata
alla borghesia, la classe sociale in cui allora si sentiva ed era inserito e che ora lo ha cacciato. Può dare
soltanto una definizione in cui egli è completamente
staccato da qualsiasi classe sociale. Così propone
una definizione individualistica della poesia: quando l’amore lo ispira, egli prende nota come un segretario; e trascrive i versi come l’amore gli detta dentro il cuore. Forse il poeta vuole fare concorrenza
agli scrittori sacri, ispirati direttamente da Dio, che
aspettavano che Dio dettasse loro la fatica quotidiana. La Divina commedia trasuda cultura, retorica, ragione e citazioni dotte, che con l’immediatezza e la spontaneità non hanno niente a che fare.
5.3. Curiosamente il poeta dà la definizione di Dolce stil novo ma dimentica di aggiungere o, almeno,
di accennarne le tesi: a) l’amore e il cuore gentile
s’identificano; b) la nobiltà non è nobiltà di sangue
che si eredita, ma gentilezza d’animo, che si conquista con i meriti personali; c) la donna è un angelo disceso dal cielo per portare l’uomo a Dio. Esse si trovano già nella canzone-manifesto Al cor gentil rempaira sempre amore, scritto nel 1274 da Guido Guinizelli, un notaio di Bologna, che in questo canto
non compare e che invece viene indicato esplicitamente come caposcuola in Pg XXVI, 109-114. Le
tesi mostrano immediatamente il loro carattere polemico verso la nobiltà e verso la cultura tradizionale incentrata sulla cortesia; e propongono una cultura e una poesia incentrate sulla città, sulla borghesia
che è la classe trainante dell’economia cittadina, e
sulla gentilezza d’animo e di costumi che sono rese
possibili soltanto dalle disponibilità economiche e
da una organizzazione e da una produzione del sapere che unicamente la città può realizzare.
5.4. Conviene anche vedere come Dante reinterpreti
le tesi stilnovistiche nell’episodio di Francesca da
Polenta e Paolo Malatesta (If V). Esse appaiono
molto più complesse, profonde e mature rispetto alla
formulazione che ne dà Guinizelli. Sono anche
frammentate e ricomposte in una nuova atmosfera: il
poeta sta cambiando radicalmente le convinzioni di
15 anni prima.
Divina commedia. Purgatorio, a cura di P. Genesini 62
5.5. Il poeta conosce ormai la magia e la capacità
trasformatrice della parola e chiama la corrente usando due aggettivi: dolce e nuovo. Certamente i
suoi sonetti e le sue canzoni erano dolci, non quelli
degli altri poeti; e nuovo è un aggettivo che ha una
forte attrazione psicologica. Per questo motivo è ancora oggi usato in pubblicità...
6. Secondo Bonagiunta Gentucca è l’unica donna
per bene di Lucca. Essa lo dimostrerà anche a Dante, poiché forse ospiterà il poeta nei primi anni
dell’esilio. La donna rimanda a Ciacco che, in risposta a Dante, aveva detto che a Firenze i giusti sono
due e non sono ascoltati (If VI, 73). Tutte le città
della Toscana si assomigliavano ed erano dilaniate
dagli stessi problemi. Il poeta riesce a descrivere una
situazione di solitudine: il bene è piccolo e circondato da tanto male. Anche in questo caso egli riprende e modifica soluzioni narrative già tentate.
6.1. Gentucca rimanda inevitabilmente a If XXI: il
diavolo ha appena fatto carico di merce a Lucca, e
scaraventa il dannato nella pece bollente dall’alto di
un ponte; quindi si sbriga a ritornare a Lucca a caricare altra merce: tutti i lucchesi sono barattieri...
6.2. Un nome e un’allusione. Dopo i pochi versi con
cui tratteggia la vita di Pia de’ Tolomei (Pg V, 130-
136) come di altri personaggi (l’anonimo fiorentino
di If XIII, 139-151), il poeta sperimenta anche questa soluzione: l’allusione a un’azione, compiuta da
una terza persona, fatta tra due che sanno di che cosa parlano. Il lettore s’incuriosisce e decide di saperne di più sulla donna. Un’altra straordinaria allusione si trova in paradiso, quando Piccarda Donati
allude a come fu la sua vita, una volta strappata dal
convento (Pd III, 108).
6.3. Ma con Gentucca il poeta aggiunge un’altra variazione al nome detto, non detto ecc.: il nome farfugliato e perciò forse capito bene, forse capito male, come succede nella vita quotidiana.
7. Dopo che ha lasciato Forese, Dante vede un grande albero pieno di frutti. Sotto di esso un gruppo di
anime tende le mani per afferrare i frutti. Il loro tentativo è inutile, ed esse riprendono deluse la strada. I
tre poeti si avvicinano. Una voce proveniente dalle
fronte li invita a procedere oltre, senza fermarsi. La
voce informa anche che quell’albero deriva dall’albero che si trova più in alto, nel paradiso terrestre.
Da tale albero Eva ha mangiato la mela. Quell’atto
di disobbedienza e di superbia ha provocato la cacciata dal paradiso terrestre, la perdita dell’immortalità e per l’umanità l’inizio di una vita piena di fatiche e di sofferenze. Per purificarsi e ritornare
all’innocenza originaria le anime tendono la mano ai
frutti della pianta, ma i frutti restano fuori della loro
portata. Le anime sono in tal modo punite con questo desiderio insoddisfatto (in questo caso di cibo),
che le rende simili a bambini desiderosi di tutto e
incapaci di discernere li loro vero bene. La punizione raddrizza i loro desideri e li incanala nella
giusta direzione. La voce invita i tre poeti a non avvicinarsi, perché la punizione e l’espiazione non li
riguarda (Dante è ancora vivo, Virgilio è e resta nel
limbo, Stazio ha già espiato e si prepara a salire in
cielo).
7.1. La voce continua facendo diversi esempi di
mancata temperanza. Il poeta ne ricorda due. I centauri pieni di vino e di cibo fanno scoppiare una rissa, ma Teseo e i suoi compagni li uccidono. Una
giusta punizione a chi si lascia annebbiare il cervello dai desideri del ventre. Gli ebrei che bevevano in
fretta sono esclusi da Gedeone e non partecipano
all’aggressione contro la popolazione dei madianiti.
7.2. Questa situazione (l’albero e la voce tra le
fronde) ripete una situazione precedente (Pg XXII,
130-154): Dante incontra un albero in mezzo alla
strada, che gli sbarra il cammino. È pieno di frutti
che hanno un buon odore, ed ha la forma di un abete
rovesciato: le foglie in basso e le radici in alto. Su di
esso da una roccia cade un’acqua limpida, che bagna il fogliame. Dall’interno delle fronde una voce
dice che le anime non potranno nutrirsi di quei frutti
né bere di quell’acqua. La fragranza e il profumo
dei frutti, e la limpidezza dell’acqua servono a stimolare il desiderio di mangiare e di bere. Tale desiderio però è subito dopo represso. In tal modo le anime sono costrette ad espiare il loro peccato di gola. La voce continua ricordando diversi esempi di
temperanza.
7.3. I critici notano che Dante non dice che il primo
albero deriva dall’albero del paradiso terrestre (lo
dice però del secondo albero...). Essi pensano che
Dante sia un cronista che risponda ai loro desideri e
alle loro domande. Non hanno mai immaginato che
il poeta imponga al lettore di pensare (almeno nella
misura in cui è capace) e che lo sottoponga a prove e
ad esami d’intelligenza o, almeno, di buona memoria. Così notano pedissequamente che lo scrittore
non dice esplicitamente che anche il primo albero
proviene dal paradiso terrestre e che ugualmente non
dice esplicitamente che il consiglio di procedere oltre riguarda soltanto i tre poeti. I critici avrebbero
voluto che Dante scrivesse degli annali puntigliosi,
precisi e noiosi del suo viaggio nell’oltretomba. Così
nessuno li avrebbe mai letti,. Nemmeno i critici.
Dante invece vuole interessare e coinvolgere il lettore.
7.4. La punizione dei golosi rimanda alla punizione
dei coniatori di monete false all’inferno (If XXX,
64-78): maestro Adamo, che soffre per la sete, ha
continuamente davanti agli occhi i ruscelli del Casentino, dove ha falsato il fiorino per i conti Guidi.
Ma, pur di vedere nell’inferno uno dei suoi datori di
lavoro, sarebbe ora disposto anche a rinunciare al
piacere di guardare la fonte Branda, che aveva
un’acqua meravigliosa.
8. L’angelo della temperanza, custode della cornice,
richiama i tre poeti (v. 133). Questa soluzione narrativa era già stata tentata fin da If X, 22-27 (Farinata
degli Uberti si rivolge al poeta) e riproposta più volte, come in Pg I, 40-48 (Catone richiama aspramente le anime purganti, perché indugiano).
8.1. E toglie una P, iniziale di Peccato, dalla fronte
di Dante. Il rito si ripete di cornice in cornice ed ha
un significato evidente: salendo il purgatorio, il poeta si libera del peso del peccato, per essere pronto a
salire alle stelle. In cima al purgatorio poi si sottopone a un duplice rito di purificazione; l’immer-
Divina commedia. Purgatorio, a cura di P. Genesini 63
sione prima nel fiume Letè, che fa dimenticare i
peccati commessi (Pg XXXI), poi nel fiume Eunoè,
che fa ricordare le buone azioni compiute (Pg
XXXIII).
9. Le anime sono condannate a dimagrire finché non
hanno scontato la pena. Il poeta è costretto ad affrontare l’inevitabile problema filosofico e teologico
di come le anime possano dimagrire, se sono puri
spiriti (Pg XXV). La risposta è interessante ed ingegnosa e in linea con la teologia del tempo: appena
finite sulla foce del Tevere o sulla riva dell’Acherónte, le anime danno all’aria circostante la forma e
l’aspetto del corpo fisico che avevano sulla terra. È
questo corpo aereo (o umbratile o ombra) che soffre «caldi e geli». Parlando dei problemi teologici
connessi a quest’ombra, il poeta può dire anche come avviene il concepimento di un nuovo essere umano (Pg XXV, 37-78). La poesia di Dante non
vuole escludere dalla trattazione alcun ambito del
sapere né alcun problema. In tal modo applica la caratteristica più importante che il Medio Evo e lo
stesso poeta attribuiscono al mondo precristiano:
l’amore verso la conoscenza, impersonato da Ulisse
(If XXVI). Esso pervade l’universo come gli influssi
celesti.
10. La struttura del canto rimanda a quella di If X:
Dante parla con Farinata degli Uberti, è interrotto
all’improvviso da Cavalcante de’ Cavalcanti, quindi
riprende a parlare con Farinata.
11. Il canto presenta la metafora delle gru: le anime
sono in fila come le gru in volo sul Nilo (vv. 64-69).
12. In un’economia a bassa produzione i piaceri sono pochi e pagati a caro prezzo: la gola, il sesso e
l’intelletto. Mangiare più della media significa che
qualcuno deve morire di fame. Consumare in attività
sessuali più energie di quelle incamerate significa rischiare la salute e la vita. Il piacere meno pericoloso
era quello dell’intelletto. Ma anche qui qualcuno
aveva i suoi dubbi, perché «l’inizio della sapienza è
il timore di Dio». L’uso dell’intelletto spingeva a
divenire superbi, presuntuosi, tracotanti, disobbedienti come Adamo ed Eva, cioè a provocare cambiamenti, sempre indesiderati, nella società tradizionale.
La struttura del canto è semplice: 1) Forese Donati
indica a Dante l’anima di Bonagiunta da Lucca e
del papa Martino IV, ambedue golosi; 2) Bonagiunta
chiede a Dante se è l’autore della canzone Donne,
ch’avete intelletto d’amore; 3) il poeta conferma,
poi dà la definizione di Dolce stil novo; 4) l’anima
allora riconosce di non aver capito il motivo ispiratore della nuova poesia; poi 5) Forese gli preannuncia che vede il fratello Corso finire tra i dannati; e
riprende il cammino; 6) poco dopo il poeta vede un
albero, davanti al quale le anime gridano esempi
d’intemperanza puniti; infine 7) Dante e Virgilio incontrano l’angelo della temperanza, custode della
cornice.
Divina commedia. Purgatorio, a cura di P. Genesini 64
Canto XXV
Ora era onde ‘l salir non volea storpio;
ché ‘l sole avea il cerchio di merigge
lasciato al Tauro e la notte a lo Scorpio:
1
per che, come fa l’uom che non s’affigge
ma vassi a la via sua, che che li appaia,
se di bisogno stimolo il trafigge,
4
così intrammo noi per la callaia,
uno innanzi altro prendendo la scala
che per artezza i salitor dispaia.
7
E quale il cicognin che leva l’ala
per voglia di volare, e non s’attenta
d’abbandonar lo nido, e giù la cala;
10
tal era io con voglia accesa e spenta
di dimandar, venendo infino a l’atto
che fa colui ch’a dicer s’argomenta.
13
Non lasciò, per l’andar che fosse ratto,
lo dolce padre mio, ma disse: “Scocca
l’arco del dir, che ‘nfino al ferro hai
tratto”.
16
Allor sicuramente apri’ la bocca
e cominciai: “Come si può far magro
là dove l’uopo di nodrir non tocca?”.
19
“Se t’ammentassi come Meleagro
si consumò al consumar d’un stizzo,
non fora”, disse, “a te questo sì agro;
22
e se pensassi come, al vostro guizzo,
guizza dentro a lo specchio vostra image,
ciò che par duro ti parrebbe vizzo.
25
Ma perché dentro a tuo voler t’adage,
ecco qui Stazio; e io lui chiamo e prego
che sia or sanator de le tue piage”.
28
“Se la veduta etterna li dislego”,
rispuose Stazio, “là dove tu sie,
discolpi me non potert’io far nego”.
31
Poi cominciò: “Se le parole mie,
figlio, la mente tua guarda e riceve,
lume ti fiero al come che tu die.
34
Sangue perfetto, che poi non si beve
da l’assetate vene, e si rimane
quasi alimento che di mensa leve,
37
prende nel core a tutte membra umane
virtute informativa, come quello
ch’a farsi quelle per le vene vane.
40
Ancor digesto, scende ov’è più bello
tacer che dire; e quindi poscia geme
sovr’altrui sangue in natural vasello.
43
Ivi s’accoglie l’uno e l’altro insieme,
l’un disposto a patire, e l’altro a fare
per lo perfetto loco onde si preme;
46
e, giunto lui, comincia ad operare
coagulando prima, e poi avviva
ciò che per sua matera fé constare.
49
Anima fatta la virtute attiva
qual d’una pianta, in tanto differente,
che questa è in via e quella è già a riva,
52
tanto ovra poi, che già si move e sente,
come spungo marino; e indi imprende
ad organar le posse ond’è semente.
55
Or si spiega, figliuolo, or si distende
la virtù ch’è dal cor del generante,
dove natura a tutte membra intende.
58
1. L’ora era tale che la salita non permetteva indugi,
perché il sole aveva lasciato il meridiano di mezzogiorno alla costellazione del Toro e la notte a quella
dello Scorpione. 4. Perciò, come fa l’uomo che non si
ferma ma va per la sua strada, qualunque cosa appaia
[davanti a lui], se lo trafigge lo stimolo del bisogno,
7. così entrammo per la fessura [della roccia], uno
davanti all’altro, prendendo la scala che per la strettezza dispaia (=costringe a mettersi in fila) coloro che
salgono. 10 E come il cicognino, che alza le ali per la
voglia di volare, ma non si tenta di abbandonare il
nido e le cala giù; 13. tale ero io con la voglia accesa
e spenta di domandare, venendo fino all’atto [di aprire bocca] che fa colui che cerca di parlare. 16. Per
quanto il nostro cammino fosse rapido, il mio dolce
padre non tralasciò [di parlare] ma disse: «Scocca
l’arco del dire, che hai tirato fino al[la punta di] ferro
[della freccia] (=di’ pure quel che stavi iniziando a
dire)». 19. Allora aprii la bocca senza esitare e cominciai: «Come possono farsi magre [le ombre], se
non hanno bisogno di nutrirsi?». 22. «Se ti rammentassi come Meleagro si consumò al consumarsi di un
tizzone, questo non sarebbe» disse, «a te così difficile
da capire. 25. E, se pensassi come, ad un vostro rapido movimento, la vostra immagine guizza dentro lo
specchio, ciò che appare duro [da capire] ti apparirebbe facile. 28. Ma, affinché tu ti senta soddisfatto
dentro il tuo desiderio, ecco qui Stazio. Lo chiamo e
lo prego di guarirti ora dalle tue piaghe (=di rispondere ai tuoi dubbi)». 31. «Se gli spiego i disegni
eterni [di Dio]» rispose Stazio, «in tua presenza, mi
discolpi il fatto che non posso risponderti di no.» 34.
Poi cominciò: «O figlio, se la tua mente recepisce e
conserva le mie parole, esse ti chiariranno la domanda che tu poni. 37. Il sangue [maschile] purificato,
che poi non è bevuto dalle vene assetate e che rimane
quasi un alimento che si toglie di mensa, 40. nel cuore acquista la capacità di dar forma a tutte le membra
umane, così come quel[l’altro sangue], che scorre per
le vene, si trasforma in quelle [membra]. 43. Ancora
più modificato, scende in quelle parti del corpo che è
più bello tacere che nominare (=negli organi sessuali). Da qui poi si riversa sopra il sangue altrui (=della
donna) nel vasetto naturale (=nella vagina). 46. In
quel luogo l’uno e l’altro si raccolgono insieme, uno
predisposto ad essere passivo (=a farsi fecondare),
l’altro ad essere attivo (=a fecondare) per effetto del
luogo purificato (=il cuore) da cui è spinto. 49. E,
congiunto al sangue femminile, comincia ad operare
prima coagulando [le cellule] (=dando origine all’embrione) e poi infondendo la vita a ciò che ha reso consistente come sua materia. 52. La virtù attiva, divenuta anima [vegetativa] come quella di una pianta ma
da essa differente, perché questa è in via e quella è
già a riva (=questa deve crescere, quella è già cresciuta), 55. tanto opera poi, che ormai [l’embrione] si
muove e sente, come una spugna marina. E da qui inizia a dare forma di organi alle forze che ha generato. 58. Ora si dispiega, o figliolo, ed ora si distende la
virtù [attiva] che proviene dal cuore del generante,
dove la natura sovrintende a [formare] tutte le membra.
Divina commedia. Purgatorio, a cura di P. Genesini 65
Ma come d’animal divegna fante,
non vedi tu ancor: quest’è tal punto,
che più savio di te fé già errante,
61
sì che per sua dottrina fé disgiunto
da l’anima il possibile intelletto,
perché da lui non vide organo assunto.
64
Apri a la verità che viene il petto;
e sappi che, sì tosto come al feto
l’articular del cerebro è perfetto,
67
lo motor primo a lui si volge lieto
sovra tant’arte di natura, e spira
spirito novo, di vertù repleto,
70
che ciò che trova attivo quivi, tira
in sua sustanzia, e fassi un’alma sola,
che vive e sente e sé in sé rigira.
73
E perché meno ammiri la parola,
guarda il calor del sole che si fa vino,
giunto a l’omor che de la vite cola.
76
Quando Lachesìs non ha più del lino,
solvesi da la carne, e in virtute
ne porta seco e l’umano e ‘l divino:
79
l’altre potenze tutte quante mute;
memoria, intelligenza e volontade
in atto molto più che prima agute.
82
Sanza restarsi per sé stessa cade
mirabilmente a l’una de le rive;
quivi conosce prima le sue strade.
85
Tosto che loco lì la circunscrive,
la virtù formativa raggia intorno
così e quanto ne le membra vive.
88
E come l’aere, quand’è ben piorno,
per l’altrui raggio che ‘n sé si reflette,
di diversi color diventa addorno;
91
così l’aere vicin quivi si mette
in quella forma ch’è in lui suggella
virtualmente l’alma che ristette;
94
e simigliante poi a la fiammella
che segue il foco là ‘vunque si muta,
segue lo spirto sua forma novella.
97
Però che quindi ha poscia sua paruta,
è chiamata ombra; e quindi organa poi
ciascun sentire infino a la veduta.
100
Quindi parliamo e quindi ridiam noi;
quindi facciam le lagrime e ‘ sospiri
che per lo monte aver sentiti puoi.
103
Secondo che ci affiggono i disiri
e li altri affetti, l’ombra si figura;
e quest’è la cagion di che tu miri”.
106
E già venuto a l’ultima tortura
s’era per noi, e vòlto a la man destra,
ed eravamo attenti ad altra cura.
109
Quivi la ripa fiamma in fuor balestra,
e la cornice spira fiato in suso
che la reflette e via da lei sequestra;
112
ond’ir ne convenia dal lato schiuso
ad uno ad uno; e io temea ‘l foco
quinci, e quindi temeva cader giuso.
115
Lo duca mio dicea: “Per questo loco
si vuol tenere a li occhi stretto il freno,
però ch’errar potrebbesi per poco”.
118
61. Ma tu non vedi ancora come da essere vivente
divenga essere provvisto di parola. Questo è quel
punto, che indusse in errore chi (=Averroè) era più
saggio di te, 64. così che nelle sue teorie disgiunse
dall’anima l’intelletto possibile, perché non trovò
nessun organo che svolgesse tale funzione. 67. Apri
il petto alla verità che viene; e sappi che, non appena nel feto si è perfezionato lo sviluppo del cervello,
70. il Primo Motore (=Dio) si rivolge a lui, [mostrandosi] lieto davanti a un prodotto tanto mirabile
della natura. E v’ispira uno spirito nuovo, ripieno di
una virtù, 73. che ciò che trova attivo qui, attira nella sua sostanza, e si forma un’anima sola, che vive,
sente e riflette su se stessa (=è consapevole). 76. E,
affinché le mie parole ti stupiscano di meno, guarda
il calore del sole che si trasforma in vino, [se è] congiunto con l’umore che cola dalla vite. 79. Quando
Làchesi non ha più lino [da tessere](=giunge la morte), [l’anima] si scioglie dalla carne e in potenza
porta con sé sia la parte umana, sia quella divina
(=ricevuta da Dio, cioè l’anima immortale): 82. le
altre potenze [diventano] tutte quante mute (=inattive, cioè muoiono). Invece la memoria, l’intelligenza
e la volontà, che sono in atto, diventano acute molto
più di prima. 85. Senza potersi arrestare, per un impulso naturale essa cade mirabilmente sopra una delle due rive (=l’Acherónte o il Tevere). Qui conosce
sùbito la strada che deve prendere (=la sorte che la
attende). 88. Non appena il luogo la circoscrive lì
(=su una delle due rive), la virtù formativa s’irraggia
intorno a lei in quel modo e in quella misura che faceva nelle membra vive (=quand’era in vita). 91. E,
come l’aria, quando è ben impregnata di pioggia,
per il raggio di sole, che si riflette in se stessa, diventa adorna di diversi colori; 94. così qui l’aria vicina [all’anima] si mette in quella forma (=assume
quell’aspetto) che virtualmente ha impresso in essa
l’anima che vi si è fermata. 97. Poi, somigliante alla
fiammella che segue il fuoco dovunque si sposti, la
sua forma novella (=il suo nuovo corpo, fatto di aria)
segue lo spirito. 100. Perché si rende poi visibile,
essa è chiamata ombra; e da qui forma poi tutti gli
organi dei sensi fino alla vista. 103. Grazie ad essa
noi parliamo e grazie ad essa ridiamo; grazie ad essa
versiamo le lacrime e i sospiri che puoi aver sentito
su per questo monte. 106. Secondo che ci affiggono
i desideri e gli altri affetti, la nostra ombra si configura. Questa è la causa [per cui le anime dimagriscono], di cui tu ti stupisci». 109. Noi eravamo già
venuti agli ultimi tormenti, avevamo rivolto [i nostri
passi] a destra ed eravamo attenti ad un’altra difficoltà. 112. Qui la parete della montagna lancia in
fuori una fiamma e dalla cornice spira un vento che
la riflette in su e tiene libero un sentiero. 115. Perciò ci conveniva andare dal lato aperto ad uno ad
uno. Da una parte io temevo il fuoco, dall’altra temevo di cader giù. 118. La mia guida diceva: «In
questo luogo devi tenere stretto il freno agli occhi
(=non devi distrarti), perché basta poco per mettere
il piede in fallo». 
Divina commedia. Purgatorio, a cura di P. Genesini 66
‘Summae Deus clementiae’ nel seno
al grande ardore allora udi’ cantando,
che di volger mi fé caler non meno;
121
e vidi spirti per la fiamma andando;
per ch’io guardava a loro e a’ miei passi
compartendo la vista a quando a quando.
124
Appresso il fine ch’a quell’inno fassi,
gridavano alto: ‘Virum non cognosco’;
indi ricominciavan l’inno bassi.
127
Finitolo, anco gridavano: “Al bosco
si tenne Diana, ed Elice caccionne
che di Venere avea sentito il tòsco”.
130
Indi al cantar tornavano; indi donne
gridavano e mariti che fuor casti
come virtute e matrimonio imponne.
133
E questo modo credo che lor basti
per tutto il tempo che ‘l foco li abbruscia:
con tal cura conviene e con tai pasti
136
che la piaga da sezzo si ricuscia. 139
121. «O Dio di somma clemenza» allora udii anime
cantare in mezzo a quel grande fuoco, tanto che provai ugualmente il desiderio di volgermi. 124. Vidi
spiriti che andavano in mezzo alle fiamme; perciò io
guardavo verso di loro ed ai miei passi, dividendo la
mia vista ora agli uni ora agli altri. 127. Dopo aver
finito di cantare quell’inno, gridavano a voce alta:
«Non conosco alcun uomo». Poi ricominciavano
l’inno a voce più bassa. 130. Alla fine dell’inno,
gridavano ancora: «In mezzo al bosco volle vivere
Diana, e dal bosco ella cacciò Elice, che aveva sentito il veleno [amoroso] di Venere». 133. Poi tornavano a cantare, poi gridavano [il nome di] donne e
mariti che furono casti come la virtù e il matrimonio
impongono. 136. E questo modo credo che a loro
basti (=duri) per tutto il tempo che il fuoco li brucia.
Con tale pena e con tale nutrimento 139. conviene
(=è necessario) che la piaga [del peccato] alla fine si
rimargini.
I personaggi
Meleagro è figlio di Oemeo, re di Caledonia e di
Altea. Alla sua nascita le Moire stabiliscono che la
sua vita debba durare tanto quanto un tizzone gettato
nel fuoco. Per non perdere il figlio, la madre lo toglie e lo nasconde. Quando Meleagro, divenuto adulto, uccide i fratelli di lei, Altea getta nuovamente
il tizzone nel fuoco. La fonte di Dante è Ovidio,
Metam., VII, 513-525.
Làchesi è una delle tre Moire (le Parche della mitologia latina): Cloto avvolgeva sulla conocchia il filo
della vita umana, Làchesi lo tesseva, infine Àtropo
lo tagliava. Nemmeno Zeus, il più potente degli dei,
poteva sottrarsi al potere delle Moire.
L’Acherónte e il Tevere sono i due fiumi che accolgono le anime dei morti. Il primo accoglie le anime
dei dannati, il secondo quelle dei purganti.
Diana, dea dei boschi, aveva deciso di vivere insieme con le sue ninfe e di respingere tutti gli uomini. Elice (o Callisto, la bellissima), figlia di Licaone, re dell’Arcadia, non rispetta questa legge e si fa
amare da Giove, perciò è cacciata. Per il poeta la
dea diventa simbolo di castità. La fonte di Dante è
Ovidio, Metam., II, 401-530.
Commento
1. Nel canto Dante affronta il problema di come le
anime dei golosi possano soffrire la fame e la sete,
se non hanno bisogno di nutrirsi. Il problema si trasforma in una duplice questione, fisica e teologica:
a) come avviene il concepimento di un nuovo essere
umano; e b) come si trasforma l’anima sùbito dopo
la morte del corpo. Le risposte ribadiscono le teorie
che in proposito il suo tempo aveva elaborato.
1.1. La teoria del concepimento è questa: il sangue
maschile perfetto, che proviene dal cuore, ha una
forza attiva capace di fecondare il sangue femminile, quando i due sangui si uniscono nella vagina,
il «natural vasello». La loro unione dà luogo al feto,
che acquista prima l’anima vegetativa, poi l’anima
sensitiva, quindi, per intervento diretto di Dio, l’anima razionale. La natura fornisce il corpo, Dio vi
immette l’anima.
1.2. La teoria del corpo umbratile è questa: alla
morte l’anima razionale si separa dal corpo, cioè
dall’anima vegetativa e da quella sensitiva. Quindi
cade sulle rive dell’Acherónte o del Tevere, a seconda che sia destinata a finire all’inferno o ad andare in purgatorio. Qui l’anima razionale assimila
l’aria che la circonda e ad essa imprime l’aspetto
che aveva in vita. Così si forma l’ombra, un corpo
aereo capace di provare sensazioni come il corpo
quand’era in vita. Proprio questo corpo fatto d’aria
soffre la fame.
1.3. Le anime che vanno direttamente in paradiso
non hanno bisogno del corpo umbratile, perché non
devono soffrire le pene dell’inferno o del purgatorio.
2. Come altrove, il poeta fonde problemi scientifici
e questioni filosofiche o teologiche. Egli aveva già
toccato il problema di come le anime soffrano. Il
passo più significativo è Pg III, 31-39: «La virtù divina dispone i corpi simili al mio a soffrire tormenti,
caldi e geli, e non vuole che a noi sia svelato come
fa. Matto è chi spera che la nostra ragione possa
percorrere interamente la via che tiene [Dio, che è]
una sostanza in tre persone. O genti umane, accontentatevi di sapere che le cose stanno così, perché,
se aveste potuto veder tutto, non sarebbe stato necessario che Maria partorisse Cristo». Parla Virgilio
che, come simbolo della ragione, riconosce i limiti
della ragione stessa. In Pd XXXIII Dante ribadisce
più volte i limiti del linguaggio umano, che deriva
direttamente dalla ragione.
3. Virgilio cede la parola a Stazio. Il fatto ha una
duplice importanza. Sul piano narrativo evita lo
schema noioso e ripetitivo di Dante che domanda e
di Virgilio che risponde; e introduce una variazione.
Sul piano filosofico e teologico esso vuole indicare
la continuità fra la cultura classica (Virgilio) e la
cultura cristiana (Stazio si è convertito al cristianesimo). La valutazione delle azioni umane proviene
dall’Etica di Aristotele, che è letta attraverso Tommaso d’Aquino (1225-1274).
4. Le anime cantano esempi che sono opposti e controbilanciano il loro peccato di lussuria. «Non conosco alcun uomo» rimanda alle parole che nel Van-
Divina commedia. Purgatorio, a cura di P. Genesini 67
gelo Maria dice all’angelo che era venuto ad annunziarle che sarebbe divenuta madre di Dio (Lc 1, 26
sgg.). «In mezzo al bosco volle vivere Diana, e dal
bosco ella cacciò Elice che aveva sentito il veleno
[amoroso] di Venere» è un mito pagano preso da Ovidio, Metam., II, 401-530: Diana viveva nei boschi
insieme con le ninfe, lontana dagli uomini e da ogni
occasione di lussuria, e caccia la ninfa Elice che si
era lasciata sedurre da Giove, il quale poi la porta in
cielo e la trasforma nella costellazione dell’Orsa
Maggiore. Il primo esempio è tratto dal Vangelo, il
secondo dalla cultura pagana. Diana è paragonata
alla Vergine e proposta come esempio di castità. Il
poeta si dimostra coraggioso ma anche conseguente
con i presupposti: se la cultura pagana prepara la
cultura cristiana e se questa perfeziona quella, allora
Virgilio preannuncia l’avvento di Cristo e Diana vive lo stesso ideale di vita della Vergine Maria o di
Francesco d’Assisi. O Dio di somma clemenza è invece l’inno che ai tempi di Dante si cantava al mattutino del sabato. Per i lussuriosi esso invoca fiamme
che brucino i lombi e il fegato, sedi della sessualità
e delle passioni. Le anime rivolgono il pensiero ed il
canto a Dio, che potranno vedere solamente quando
hanno finito di espiare la loro pena in purgatorio.
5. Le teorie scientifiche e filosofiche, ma anche le
teorie politiche e teologiche di Dante non vanno lette nei termini se sono vere o false; e, stando allo sviluppo successivo della scienza, in genere si devono
considerare false. Questo è il positivismo superficiale ancora oggi molto diffuso tra i letterati, i quali
hanno una conoscenza insignificante o nulla della
scienza, della storia della scienza e della storiografia della scienza. Non vanno nemmeno lette in quel
modo, senz’altro più complesso, che è la contestualizzazione: questa è la scienza del tempo del poeta,
queste sono le teorie che allora erano ritenute scientifiche e che la scienza attuale ha dimostrato false.
5.1. Vanno lette ed apprezzate per l’approccio problematico al fatto o al fenomeno naturale, sociale
ecc., per la curiosità verso un fatto, per la capacità
di elaborare e d’immaginare soluzioni, teorie e collegamenti, per la capacità di vedere un problema
dove altri vede un semplice fatto. In proposito Galilei, Cartesio e Newton non hanno niente da insegnarci, che il Medio Evo non ci avesse già insegnato. Il Medio Evo ha saputo unire in una teoria scientifica e filosofica assai articolata l’intero universo,
non diversamente da come poi farà I. Newton con la
teoria della gravitazione universale (1687) ed A.
Einstein con la teoria della relatività generale
(1916). Gli influssi celesti, che discendono dai principi primi e invadono tutto l’universo, diventano la
forza che ogni corpo esercita nello spazio circostante
e sugli altri corpi – la forza di gravitazione universale –, di cui secoli dopo parla lo scienziato inglese.
5.2. E vanno soprattutto lette ed apprezzate come le
teorie che sono state elaborate per ultime, che costituiscono la scienza di frontiera e perciò sono le più
«vere». Il lettore, il critico, lo scienziato deve immergersi in esse ed eliminare i pregiudizi dovuti alle
sue conoscenze degli sviluppi successivi della scienza. E fare di esse lo strumento più penetrante per esaminare e per raccogliere in un’unica teoria le conoscenze fisiche di cui nel Medio Evo gli scienziati
e i filosofi erano in possesso. Il positivismo con il
suo culto ideologico (e acritico) della scienza dovrebbe essere messo da parte. Comte – non è abbastanza noto – voleva fare della scienza, anzi dei
dogmi della scienza quel che la Chiesa aveva fatto
nel Medio Evo con la teologia e con la religione: un
sistema teorico compatto, che proiettava la sua compattezza in ambito sociale ed evitava i conflitti
all’interno della società. Il motivo? Alle spalle aveva 25 anni di guerre (1789-1815). E consapevolmente egli prende come modello l’operato della
Chiesa, che ammirava.
5.3. Il cammino della scienza è poi tortuoso: la teoria eliocentrica era stata proposta nell’antichità da
Aristarco di Samo (310ca.-230ca. a.C.), ma era stata
respinta perché in contraddizione con l’esperienza:
la terra, se girava intorno al sole, doveva essere
sconvolta da venti; inoltre doveva scagliare gli oggetti nell’universo. Il che non succedeva.
5.4. In questo modo cogliamo aspetti che la scienza
successiva, presa da mania di verità e di potenza, ha
stupidamente lasciato cadere. Due esempi possono
chiarire la situazione: a) L’insistenza sui limiti della
ragione: oggi l’uomo si è messo ad adorare non più
Dio, ma l’onnipotenza della Ragione umana, ed ha
provocato danni enormi e irreparabili all’ambiente
fisico in cui vive. Non si può essere atei, se si crede
ancora in un dio, e per di più a un dio inferiore, la
ragione umana, che alberga nel piccolo cervello di
piccoli uomini, miopi ed egoisti. E b) L’insistenza
di vedere in modo organico la realtà, i problemi, le
teorie e le soluzioni: il cielo è collegato alla terra, la
terra al cielo; l’universo è ordinato e tende all’unità,
cioè a Dio; i collegamenti tra le varie parti dell’universo o della società sono profondi ma vanno individuati e vanno espressi anche se il linguaggio non ne
è capace e si deve ricorrere all’analogia o ai simboli. Insomma uno strumento, quando non è capace di
conquistare alla conoscenza altri territori, si conserva e si usa dentro i suoi limiti, e si passa ad un altro
strumento, capace di dare prova migliore.
La struttura del canto è semplice: 1) Dante chiede
a Virgilio: come le anime degli spiriti amanti possano dimagrire; 2) Virgilio invita Stazio a rispondere;
3) Stazio espone prima la teoria del concepimento:
il sangue maschile feconda quello femminile nella
vagina e dà origine all’anima vegetativa e sensitiva,
la quale poi riceve da Dio l’anima razionale; quindi
4) espone una teoria simile che riguarda la formazione del corpo umbratile: l’anima sùbito dopo la
morte va alle foci del Tevere o sulla riva dell’Acherónte; qui dà la forma che aveva in vita all’aria
circostante, ed è questo corpo umbratile che dimagrisce; 5) i tre poeti continuano il viaggio; 6) Dante
vede anime immerse nel fuoco, che cantano esempi
di castità. 
Divina commedia. Purgatorio, a cura di P. Genesini 68
Canto XXVI
Mentre che sì per l’orlo, uno innanzi altro,
ce n’andavamo, e spesso il buon maestro
diceami: “Guarda: giovi ch’io ti scaltro”;
1
feriami il sole in su l’omero destro,
che già, raggiando, tutto l’occidente
mutava in bianco aspetto di cilestro;
4
e io facea con l’ombra più rovente
parer la fiamma; e pur a tanto indizio
vidi molt’ombre, andando, poner mente.
7
Questa fu la cagion che diede inizio
loro a parlar di me; e cominciarsi
a dir: “Colui non par corpo fittizio”;
10
poi verso me, quanto potean farsi,
certi si fero, sempre con riguardo
di non uscir dove non fosser arsi.
13
“O tu che vai, non per esser più tardo,
ma forse reverente, a li altri dopo,
rispondi a me che ‘n sete e ‘n foco ardo.
16
Né solo a me la tua risposta è uopo;
ché tutti questi n’hanno maggior sete
che d’acqua fredda Indo o Etiopo.
19
Dinne com’è che fai di te parete
al sol, pur come tu non fossi ancora
di morte intrato dentro da la rete”.
22
Sì mi parlava un d’essi; e io mi fora
già manifesto, s’io non fossi atteso
ad altra novità ch’apparve allora;
25
ché per lo mezzo del cammino acceso
venne gente col viso incontro a questa,
la qual mi fece a rimirar sospeso.
28
Lì veggio d’ogne parte farsi presta
ciascun’ombra e basciarsi una con una
sanza restar, contente a brieve festa;
31
così per entro loro schiera bruna
s’ammusa l’una con l’altra formica,
forse a spiar lor via e lor fortuna.
34
Tosto che parton l’accoglienza amica,
prima che ‘l primo passo lì trascorra,
sopragridar ciascuna s’affatica:
37
la nova gente: “Soddoma e Gomorra”;
e l’altra: “Ne la vacca entra Pasife,
perché ‘l torello a sua lussuria corra”.
40
Poi, come grue ch’a le montagne Rife
volasser parte, e parte inver’ l’arene,
queste del gel, quelle del sole schife,
43
l’una gente sen va, l’altra sen vene;
e tornan, lagrimando, a’ primi canti
e al gridar che più lor si convene;
46
e raccostansi a me, come davanti,
essi medesmi che m’avean pregato,
attenti ad ascoltar ne’ lor sembianti.
49
Io, che due volte avea visto lor grato,
incominciai: “O anime sicure
d’aver, quando che sia, di pace stato,
52
non son rimase acerbe né mature
le membra mie di là, ma son qui meco
col sangue suo e con le sue giunture.
55
Quinci sù vo per non esser più cieco;
donna è di sopra che m’acquista grazia,
per che ‘l mortal per vostro mondo reco.
58
1. Mentre uno dopo l’altro ce ne andavamo lungo il
margine esterno e spesso il buon maestro mi diceva:
«Sta’ attento: ascolta il mio avvertimento»; 4. il sole mi feriva sull’omero destro e ormai con i raggi
del tramonto mutava in bianco tutto l’occidente, che
era di colore azzurrino. 7. Con l’ombra io facevo
apparire più rossa la sua luce. E vidi molte ombre
che, pur continuando a camminare, prestavano attenzione a un indizio così piccolo. 10. Questa fu la
causa che le spinse a parlar di me, e cominciarono a
dire: «Colui non pare un corpo fittizio». 13. Poi alcune si fecero verso di me, quanto più potevano avvicinarsi, stando sempre attente a non uscire dove
non erano arse dalle fiamme. 16. «O tu che vai dietro agli altri due, non per essere più lento, ma forse
per mostrarti riverente, rispondi a me che ardo nella
sete [di sapere chi sei] e nel fuoco. 19. La tua risposta non interessa soltanto a me, perché tutti questi
spiriti ne hanno una sete maggiore di quanto non ne
abbiano d’acqua fresca gli abitanti dell’India o
dell’Etiopia. 22. Dicci com’è che fai di te parete al
sole, proprio come se tu non fossi ancora entrato
dentro la rete della morte». 25. Così mi parlava uno
di essi. Io mi sarei sùbito manifestato, se non mi fossi rivolto ad un’altra novità, che apparve allora. 28.
Per il centro del cammino pieno di fiamme venne
una schiera di anime con il viso incontro a questa, la
quale mi fece tutto proteso a guardare con stupore.
31. Lì da ambedue le parti vedo le ombre farsi sollecite e baciarsi l’una con l’altra ma senza indugiare, tutte contente per il rapido saluto. 34. Allo stesso
modo dentro la loro fila scura le formiche si toccano
il muso l’una con l’altra, forse per scambiarsi notizie
sulla loro via e sulla loro fortuna [nella ricerca di
cibo]. 37. Non appena interrompono l’accoglienza
amichevole, prima di aver compiuto il primo passo
[che le allontani da] lì, ciascuna cerca di gridare più
forte dell’altra. 40. La nuova schiera grida: «Sodoma e Gomorra!»; e l’altra: «Nella vacca [di legno]
entra Pasife, affinché il torello corra ad appagare la
sua lussuria!». 43. Poi, come gru che volassero in
parte verso i monti Rifei e in parte verso i deserti
sabbiosi, queste per fuggire il gelo, quelle il sole,
46. una schiera si allontana [da noi], l’altra si avvicina. E, versando lacrime di espiazione, ritornano ai
primi canti (=l’inno O summae Deus clementiae) e
a gridare [gli esempi] che a loro più conviene (=si
adattano). 49. Si riaccostano a me, come in precedenza, quegli stessi che mi avevano pregato, mostrandosi nel loro aspetto attenti ad ascoltare. 52. Io,
che per due volte avevo visto ciò che gradivano, incominciai: «O anime sicure di raggiungere, quando
che sia, uno stato di pace, 55. le mie membra non
sono rimaste in età giovanile né in età matura di là
sulla terra, ma sono qui con me con il loro sangue e
con le loro giunture. 58. Ora vado su di qui per non
essere più cieco. In cielo è una donna (=Beatrice)
che mi acquista la grazia, in virtù della quale attraverso con il mio corpo mortale il vostro mondo. 
Divina commedia. Purgatorio, a cura di P. Genesini 69
Ma se la vostra maggior voglia sazia
tosto divegna, sì che ‘l ciel v’alberghi
ch’è pien d’amore e più ampio si spazia,
61
ditemi, acciò ch’ancor carte ne verghi,
chi siete voi, e chi è quella turba
che se ne va di retro a’ vostri terghi”.
64
Non altrimenti stupido si turba
lo montanaro, e rimirando ammuta,
quando rozzo e salvatico s’inurba,
67
che ciascun’ombra fece in sua paruta;
ma poi che furon di stupore scarche,
lo qual ne li alti cuor tosto s’attuta,
70
“Beato te, che de le nostre marche”,
ricominciò colei che pria m’inchiese,
“per morir meglio, esperienza imbarche!
73
La gente che non vien con noi, offese
di ciò per che già Cesar, triunfando,
“Regina” contra sé chiamar s’intese:
76
però si parton ‘Soddoma’ gridando,
rimproverando a sé, com’hai udito,
e aiutan l’arsura vergognando.
79
Nostro peccato fu ermafrodito;
ma perché non servammo umana legge,
seguendo come bestie l’appetito,
82
in obbrobrio di noi, per noi si legge,
quando partinci, il nome di colei
che s’imbestiò ne le ‘mbestiate schegge.
85
Or sai nostri atti e di che fummo rei:
se forse a nome vuo’ saper chi semo,
tempo non è di dire, e non saprei.
88
Farotti ben di me volere scemo:
son Guido Guinizzelli; e già mi purgo
per ben dolermi prima ch’a lo stremo”.
91
Quali ne la tristizia di Ligurgo
si fer due figli a riveder la madre,
tal mi fec’io, ma non a tanto insurgo,
94
quand’io odo nomar sé stesso il padre
mio e de li altri miei miglior che mai
rime d’amore usar dolci e leggiadre;
97
e sanza udire e dir pensoso andai
lunga fiata rimirando lui,
né, per lo foco, in là più m’appressai.
 100
Poi che di riguardar pasciuto fui,
tutto m’offersi pronto al suo servigio
con l’affermar che fa credere altrui.
 103
Ed elli a me: “Tu lasci tal vestigio,
per quel ch’i’ odo, in me, e tanto chiaro,
che Leté nol può tòrre né far bigio.
 106
Ma se le tue parole or ver giuraro,
dimmi che è cagion per che dimostri
nel dire e nel guardar d’avermi caro”.
 109
E io a lui: “Li dolci detti vostri,
che, quanto durerà l’uso moderno,
faranno cari ancora i loro incostri”.
 112
“O frate”, disse, “questi ch’io ti cerno
col dito”, e additò un spirto innanzi,
“fu miglior fabbro del parlar materno.
 115
Versi d’amore e prose di romanzi
soverchiò tutti; e lascia dir li stolti
che quel di Lemosì credon ch’avanzi.
 118
61. Ma, vi auguro che il vostro più grande desiderio
sia presto saziato, così che vi accolga il cielo che è
pieno d’amore ed occupa uno spazio più ampio
(=l’empìreo)!, 64. ditemi, affinché ne possa scrivere
ancora, chi siete voi e chi è quella turba che se ne va
dietro alle vostre spalle». 67. Il montanaro stupito si
turba e, guardandosi intorno, ammutolisce, quando
rozzo e selvatico entra per la prima volta in città;
70. non diversamente ciascun’ombra fece con il suo
aspetto. Ma, dopo che si furono liberate da ogni stupore, il quale nei cuori nobili presto si affievolisce,
73. «Beato te che, per morir meglio, imbarchi esperienza dalle nostre contrade!» riprese colei che poco
prima mi aveva posto la domanda. 76. «La schiera
di anime che non viene con noi, offese Dio facendo
ciò per cui già Cesare, durante il trionfo, sentì gridare “Regina!” contro di sé. 79. Perciò si allontanano
gridando “Sodoma” e rimproverandosi, come hai
udito, e aiutano l’efficacia della pena provando vergogna. 82. Il nostro peccato fu di essere ermafroditi.
Ma, poiché non osservammo la legge umana, seguendo come bestie l’appetito naturale, 85. in obbrobrio di noi, gridiamo, quando ci dividiamo, il
nome di colei (=Pasife) che si comportò da bestia
nel corpo in legno a forma di bestia. 88. Ora conosci
le nostre azioni e il peccato di cui fummo colpevoli.
Se forse per nome vuoi sapere chi siamo, non c’è
tempo per parlare, e non saprei [nemmeno parlare di
tutti]. 91. Ti dirò soltanto il mio nome: io sono Guido Guinizelli e già mi purgo in questo luogo, perché
mi sono pentito prima di giungere alla fine della vita.» 94. Quali nella tristezza (=dolore ed ira) di Licurgo si fecero i due figli nel rivedere la madre, tale
mi feci io. Ma non giungo a tanto, 97. quando io
odo dire il suo nome il padre mio e degli altri poeti
migliori di me, che scrissero rime d’amore dolci e
leggiadre. 100. Senza ascoltare e senza parlare continuai pensieroso la strada, guardandolo a lungo.
Ma, a causa del fuoco, non mi avvicinai di più. 103.
Dopo che mi fui saziato di guardarlo, mi offersi, tutto pronto al suo servizio, con le parole [del giuramento] che fanno credere alle promesse. 106. Ed egli a me: «Tu lasci una tale impronta, per quel che
io odo, in me, e tanto chiara, che il fiume Letè non
può toglierla né farla sbiadire. 109. Ma, se le tue parole hanno ora giurato il vero, dimmi qual è la causa
per la quale con le parole e con gli sguardi dimostri
di avermi caro». 112. Ed io a lui: «I vostri dolci versi, che, per tutto il tempo che durerà la poesia in
volgare, faranno ancora più graditi i fogli su cui sono scritti». 115. «O fratello» disse, «questi che ti
mostro con il dito» e indicò uno spirito davanti a lui
(=Arnaut Daniel), «fu il migliore artefice della lingua materna. 118. Superò tutti i poeti d’amore e gli
scrittori di romanzi; e lascia dire gli stolti, che credono che lo sopravanzi quello di Limoges (=Giraut
de Bornelh). 
Divina commedia. Purgatorio, a cura di P. Genesini 70
A voce più ch’al ver drizzan li volti,
e così ferman sua oppinione
prima ch’arte o ragion per lor s’ascolti.
121
Così fer molti antichi di Guittone,
di grido in grido pur lui dando pregio,
fin che l’ha vinto il ver con più persone.
124
Or se tu hai sì ampio privilegio,
che licito ti sia l’andare al chiostro
nel quale è Cristo abate del collegio,
127
falli per me un dir d’un paternostro,
quanto bisogna a noi di questo mondo,
dove poter peccar non è più nostro”.
130
Poi, forse per dar luogo altrui secondo
che presso avea, disparve per lo foco,
come per l’acqua il pesce andando al
fondo.
133
Io mi fei al mostrato innanzi un poco,
e dissi ch’al suo nome il mio disire
apparecchiava grazioso loco.
136
El cominciò liberamente a dire:
“Tan m’abellis vostre cortes deman,
qu’ieu no me puesc ni voill a vos cobrire.
139
Ieu sui Arnaut, que plor e vau cantan;
consiros vei la passada folor,
e vei jausen lo joi qu’esper denan.
142
Ara vos prec, per aquella valor
que vos guida al som de l’escalina,
sovenha vos a temps de ma dolor!”.
145
Poi s’ascose nel foco che li affina. 148
121. Essi rivolgono l’attenzione alla voce comune
più che al vero, e così formano la loro opinione prima di ascoltare l’arte o la ragione. 124. Così molti
antichi poeti fecero di Guittone, dando prestigio di
bocca in bocca soltanto a lui, finché il vero lo ha
vinto con [il giudizio di] più persone. 127. Ora, se tu
hai un privilegio così grande, che ti sia lecito andare
nel convento nel quale Cristo è l’abate del collegio
[dei beati], 130. recita per me un Padre nostro davanti a Lui, quanto serve a noi di questo mondo (=il
purgatorio), dove non possiamo più peccare.» 133.
Poi, forse per dare la parola ad un altro che aveva lì
vicino, scomparve in mezzo al fuoco, come scompare nell’acqua il pesce che va sul fondo. 136. Io mi
accostai un po’ all’ombra che Guido mi aveva mostrato e dissi che il mio desiderio preparava una gradita accoglienza al suo nome. 139. Egli cominciò liberamente a dire: «Tanto mi piace la vostra cortese
domanda, che io non posso né voglio celarmi a
voi. 142. Io sono Arnaut Daniel, che piango e vado
cantando [l’inno O summae Deus clementiae]; afflitto, vedo la passata follia e gioioso vedo davanti
a me la gioia, che spero. 145. Perciò vi prego, per
quel valore (=Dio) che vi guida al sommo della
scala [del purgatorio], ricordatevi a tempo [opportuno] (=sulla terra) del mio dolore (=le sofferenze del purgatorio)!». 148. Poi si nascose nel
fuoco che li purifica.
I personaggi
Sodoma e Gomorra sono due città della Palestina,
di cui parla la Bibbia, famose per la vita immorale
degli abitanti, dediti alla omosessualità, tanto che
sodomita diventa sinonimo di omosessuale. Sono
punite da Dio con una pioggia di fuoco e di zolfo
(Gn 18, 20 e 19 24-25). Il vizio peraltro non fu estirpato.
I monti Rifei erano collocati dagli antichi geografi
in una regione indeterminata e freddissima, situata
nella parte più settentrionale dell’emisfero artico.
C. Giulio Cesare (103-44 a.C.) durante il trionfo,
che ottiene al ritorno dalla campagna contro i figli
di Cn. Pompeo, è salutato con l’appellativo di regina di Bitinia, in riferimento ai rapporti omosessuali
che avrebbe avuto con Nicomede, il sovrano di quello Stato. In tale circostanza i soldati potevano rimproverare liberamente qualsiasi vizio al loro generale. La fonte di Dante è duplice: Svetonio, Caes. I,
49, 1-4; e Ugucione da Pisa, Magnae derivationes.
Ermafrodito, figlio di Ermes e di Afrodìde, si fonde
con la ninfa Salmace, formando con lei un corpo che
aveva i caratteri dei due sessi. La fonte di Dante è
Ovidio, Metam., IV, 288-388.
La regina Pasife secondo la mitologia s’innamora di
un toro e si congiunge con lui facendosi costruire da
Dedalo una vacca in legno, ricoperta con una pelle.
Dalla loro unione nasce il Minotauro, un uomo con
la testa di toro. La fonte di Dante è Ovidio, Metam.
VIII, 131-137.
Licurgo, re di Nemea, condanna a morte la schiava
Isifile, che aveva lasciato incustodito nel prato Ofelte, il figlio del sovrano, per guidare i greci alla fonte
Langia. Un serpente morde il bambino, che muore. I
figli della donna si gettano tra le schiere dei soldati,
per abbracciare la madre e sottrarla alla punizione.
La fonte di Dante è Stazio, Theb. V, 654-655, 663.
Guido di Guinizelli da Magnano (1230ca.-1276),
un giudice di Bologna, è l’iniziatore del Dolce stil
novo, secondo la definizione, postuma di 27 anni,
data da Dante a Bonagiunta Orbicciani (Pg XXIV,
52-54). Scrive la canzone-manifesto Al cor gentil
rempaira sempre amore (1274), dove sono esposte
le tesi della corrente: a) l’amore e il cuore gentile
s’identificano; b) la nobiltà non è nobiltà di sangue
che si eredita, ma gentilezza d’animo, che si conquista con i meriti personali; c) la donna è un angelo disceso dal cielo per portare l’uomo a Dio. La novità
della sua poesia consiste nella trattazione ossessiva
del tema amoroso e nell’esclusione di argomenti morali e politici, che caratterizzavano la Scuola toscana (Guittone d’Arezzo e Bonagiunta Orbicciani). Da
Bologna la corrente si sposta in Toscana, dove tra il
1282 e il 1295 raggiunge i migliori risultati con
Dante Alighieri, Guido Cavalcanti, Lapo Gianni,
Gianni Alfani e Cino da Pistoia.
Il fiume Letè scorre nel paradiso terrestre, in cima al
purgatorio (Pg XXVIII, 121-131). Esso cancella il
ricordo dei peccati. Invece l’Eunoè, l’altro fiume,
fissa nella memoria le buone azioni compiute.
Arnaut Daniel (1155ca.-1215ca.) nasce forse a
Ribera, in Dordogna, una regione della Francia meridionale. È il maggior esponente del trobar clus,
una concezione ermetica della poesia che si contrappone al trobar lieu, una poesia più facile e discorsiva. È amico personale di un altro trovatore, 
Divina commedia. Purgatorio, a cura di P. Genesini 71
Bertran de Born (1140ca.-1215), signore di Hautefort, in Guascogna. Vive per un certo periodo alla
corte di Riccardo cuor di Leone. Inventa la sestina,
una canzone di sei stanze, di sei versi endecasillabi
ciascuna, a cui si aggiunge la tornata di tre versi. Le
stanze non hanno rime, ma parole-rima, che ritornano in ordine diverso nelle varie stanze.
Giraut de Bornelh (1250ca.-1220ca.) nasce a Excideuil nel Périgord, che confina con il Limosino.
Scrive una quindicina di sirventesi d’ispirazione morale. I suoi contemporanei lo chiamano «il maestro
dei trovatori».
Commento
1. Le anime gridano «Sodoma e Gomorra» e «Pasife
entra nella vacca», per espiare la colpa che hanno
commesso sulla terra. Le parole adoperate acquistano concretezza fisica: riescono a dare l’idea tangibile del peccato commesso. Nel primo caso ciò è ottenuto dal raddoppiamento delle o seguìto dalla a in
ognuno dei due termini e dal fatto che i due raddoppiamenti si rafforzano a vicenda: «Sodoma e Gomorra». Nel secondo caso ciò è ottenuto dai suoni e
dai significati dei tre termini bisillabi (compreso il
primo, che ha la e finale semisorda): «Pàsif[e] éntra
nèlla vàcca». Le parole riproducono l’azione descritta: sono onomatopeiche del suono e dell’azione.
2. Il poeta ripete un duplice motivo, fin dagli inizi
ovvio, cioè l’ombra accanto a sé; e la richiesta di ricordare le anime al suo ritorno sulla terra. La ripetizione avviene costantemente con piccole o grandi
innovazioni. Si tratta di una delle infinite applicazioni del principio di variazione.
3. Pasife si congiunge con un animale, che aveva
trovato bello. Zeus si congiunge con infiniti esseri
viventi, animali, umani, semidivini e divini. Tutto
ciò va interpretato in due modi: a) la forza della vita
si esprime ed esplode in tutte le forme possibili, superando ogni ostacolo; b) questo vitalismo senza regole può sconvolgere sia chi professa la religione
pagana sia e ancor più chi, come Dante, professa la
religione cristiana. Esso però sconvolge soltanto
quando è umano uno dei due partner, altrimenti si
presenta positivamente come il vitalismo gioioso e
incontenibile della Natura. Nel mondo classico proprio questo vitalismo cieco e irrazionale della natura
sembra dominare l’uomo e minacciare la società costituita. Le tragedie di Sofocle (497-406 a.C.) imperniate su Edipo ne sono un esempio.
3.1. Il mondo greco però non è soltanto Sofocle. E
può essere interpretato anche in altro modo: esso è
pervaso dallo spirito apollineo e dallo spirito dionisiaco. Il primo si collega al dio Apollo e si realizza
nella razionalità, nella poesia, nell’equilibrio,
nell’armonia. Il secondo si collega al dio Dioniso e
si realizza nell’irruenza del piacere o dell’istinto e
nei baccanali.
4. C. Giulio Cesare è presentato concretamente, con
i suoi vizi e i suoi limiti umani. Anzi proprio i suoi
vizi fanno di lui un uomo reale e concreto e non una
semplice finzione letteraria, abbellita e idealizzata
senz’alcuna giustificazione narrativa. In Pd VI, 55-
72, invece è celebrato come il fondatore dell’Impero. Il poeta continua ad applicare il duplice o il
triplice punto di vista: per un verso Cesare ha avuto
dei vizi, per un altro è stato il fondatore dell’Impero.
Il male e il bene non sono chiaramente distinti come
il giorno e la notte. Sono mescolati tra loro. In questo modo il poeta non fa pratica di neutralità o di
mediazione tra due estremi o tra due opposti. Si limita a constatare che la realtà si presenta in questo
modo o in modo ancora più complesso. Peraltro sùbito dopo anch’egli deve scegliere, e sceglie: mettere G. Guinizelli o G. Cesare in purgatorio o in paradiso; Brunetto Latini o Bonconte da Montefeltro
all’inferno o in purgatorio. Ed agire in modo da suscitare curiosità e da essere interessante. Così decide
di collocare Cesare nel limbo, con gli altri spiriti
magni (If IV. 123). Una soluzione ragionevole. Sarebbe stato troppo banale scegliere soltanto i grandi
personaggi del passato e del presente e metterli arbitrariamente in uno dei tre regni dell’oltretomba.
5. Le anime si sono macchiate della colpa di essere
ermafroditi, cioè di aver avuto rapporti sia con uomini sia con donne. Si sono fatte dominare dai sensi,
come le bestie, gli animali senza razione, e ai sensi
hanno sottomesso la ragione (If V, 39). Di qui le grida contro la sodomia e contro il comportamento bestiale. Ora il fuoco le purifica. L’espiazione avviene
coralmente: un gruppo di anime grida «Sodoma e
Gomorra!», l’altro grida «Ne la vacca entra Pasife
Perché ‘l torello a sua lussuria corra », mentre si dirigono l’uno verso l’altro (vv. 25-43). In tutta l’opera il poeta dimentica un unico peccato: il comportamento lesbico. O il comportamento non costituiva peccato o le donne del suo tempo avevano rapporti soltanto con uomini (o non ne avevano affatto).
5.1.L’accusa di omosessualità ha la funzione di colpire gli interessati in ciò che hanno di più caro e di
più prezioso: in un’economia agricola sono i figli e
la capacità di mandare avanti la famiglia in tutte le
sue diramazioni. La forza e il prestigio sono legati al
fatto di essere paterfamilias. Insomma i valori professati sono la mascolinità, la virilità, la paternità,
sia naturale (il conte Ugolino da Montefeltro) sia
spirituale (Brunetto Latini). In questo contesto
l’omosessualità diventa inevitabilmente un non valore, un’onta, ed essere definiti omosessuali costituisce un’offesa gravissima.
6. Verso Guinizelli il poeta ha lo stesso atteggiamento di rispetto che aveva avuto verso Brunetto
Latini, che considera il maestro spirituale: cammina
con un atteggiamento di riguardo e di deferenza. Per
di più la pena è simile: Brunetto è ustionato dalle
fiamme che cadono dal cielo; Guido è immerso nel
fuoco. Ciò si presenta a due osservazioni: a) il poeta
è attento anche alla mimica dei personaggi reali e ai
personaggi del suo poema; e b) l’atteggiamento esprime in modo visibile i rapporti di gerarchia che
caratterizzano ogni società tradizionale, in cui soltanto la subordinazione ad un capo, il paterfamilias,
permette di vincere la lotta per la sopravvivenza
contro le forze della natura e le forze sociali ostili.
Oggi nelle società industrializzate avviene in genere
proprio l’opposto: la libera iniziativa e una riduzione quasi totale dell’autorità e della gerarchia sono i 
Divina commedia. Purgatorio, a cura di P. Genesini 72
perni che fanno muovere l’economia. Di conseguenza in un’economia tradizionale, quindi povera,
è importantissimo il sotto consumo, il risparmio, il
digiuno. In una economia ricca, industriale, è invece
di vitale importanza il consumo, il sovraconsumo, lo
spreco. Questo semplicissimo esempio mostra come i
problemi si possono porre in modo diverso ed anzi
opposto nel corso del tempo: ciò che prima era un
valore diventa poi un disvalore. Non ci sono quindi
verità assolute, valide una volta per tutte.
7. La mimica dei personaggi è una presenza costante
nella Divina commedia, da Farinata degli Uberti
che si alza in piedi mentre Cavalcante de’ Cavalcanti resta a ginocchioni (If X, 32-33 e 52-55) al
maestro Brunetto Latini che raggiunge volgarmente
di corsa la schiera dei suoi compagni (If XV, 121-
124), da Virgilio che prende in braccio Dante (If
XIX, 4-45, 127-132 e XXXIV, 70 e 87) al diavolo
pernacchione che «avea del cul fatto trombetta», per
dare il segnale della partenza (If XXI, 139), dal conte Ugolino della Gherardesca, che rode il cranio
dell’arcivescovo Ruggieri degli Ubaldini (If
XXXIII, 1-3), a Virgilio che ritualmente pulisce con
la rugiada il volto di Dante (Pg I, 94-98), da Belacqua, che, seduto con la testa fra le ginocchia, sembrava aver la pigrizia per sorella (Pg IV, 106-108),
ai giocatori della zara (Pg VI, 1-9). Sempre in Pg
VI, 58-63, si trova la potente descrizione di Sordello
da Goito: è seduto solo soletto e con lo sguardo segue i due poeti, si alza e abbraccia Virgilio, quando
sa che è suo conterraneo. In Pg XIII, 13-15, Virgilio
fa una abile piroetta sul piede destro, non ostante i
secoli sulle spalle...
8. Il poeta parla e definisce il Dolce stil novo non
con un poeta che appartiene alla corrente, ma con un
poeta avversario, Bonagiunta Orbicciani (Pg XXIV,
52-54). Questa è la soluzione più efficace sul piano
narrativo, poiché porta ad una definizione polemica
e per contrasto. Il discorso con Guinizelli, il padre
della corrente, esprime un’estrema deferenza: al poeta bolognese viene riconosciuta ancora un’effettiva
capacità poetica. È opportuno ricordare i tre motivi
che caratterizzano la corrente poetica: a) l’amore e
il cuore gentile s’identificano; b) la nobiltà non è
nobiltà di sangue che si eredita, è gentilezza d’animo che si conquista con le proprie capacità; e c) la
donna è un angelo disceso dal cielo, per portare
l’uomo a Dio. Delle tesi con cui Guinizelli dà inizio
alla corrente rimane ben poco: Dante insiste soltanto
sulla spontaneità dell’ispirazione poetica che caratterizza i poeti stilnovisti rispetto ai poeti della Scuola toscana. Da giovane si sentiva poeta e politico
emergente e si schiera con la borghesia rampante. A
quasi 30 anni di distanza è su posizioni completamente diverse. L’ottimismo nel futuro e nella nobiltà
d’animo non ci sono più. E il poeta si rifugia in purgatorio o in cielo e in discussioni dottrinarie. Ciò
non è tutto: egli esprime anche in un altro modo il
distacco dal passato: il giudizio sui poeti avversari è
cambiato...
9. A 27 anni circa di distanza il giudizio di Dante
sulla Scuola toscana capeggiata da Guittone d’Arezzo e da Bonagiunta Orbicciani, si è fatto più duro.
Prima aveva condannato il contenuto, ora condanna
anche la fattura dei versi. L’irrigidimento può essere
dovuto alla durezza dell’esilio o anche alla consapevolezza, ora ben più profonda, dell’effettiva superiorità del Dolce stil novo (ed ora soprattutto della Divina commedia) sulla produzione poetica toscana e
nazionale che aveva caratterizzato gli anni giovanili. Peraltro Dante valuta in modo positivo l’esperienza stilnovistica propria e altrui, ed usa in moltissimi canti temi e stilemi della giovinezza. Ma, a
quanto sembra, i poeti stilnovisti devono avere avuto
una amnesia, se non si sono preoccupati nemmeno di
definire ciò che caratterizzava il gruppo. Oltre a ciò
a parte Guinizelli, Dante e un po’ anche Guido Cavalcanti, gli altri poeti della corrente sono di assoluta modestia.
10. Il poeta fa parlare Arnaut Daniel nella sua lingua
materna: «Tan m’abellis vostre cortes deman...»
(vv. 140-147). Sono gli unici versi che scrive in
provenzale. Nel grande Arnaut Dante, che sta ponendo le basi ad una nuova lingua, s’identifica ed
esprime la sua valutazione calda e partecipe. Ancora
nel grande Arnaut il poeta, esiliato, s’identifica ed
esprime la sua nostalgia per la patria. Il motivo
dell’esilio viene ripreso e svolto definitivamente in
Pd XVII, quando il trisavolo Cacciaguida spiega al
poeta le profezie fattegli durante il viaggio e gli
preannunzia l’esilio. Peraltro nel purgatorio molte
anime sostengono che la nostra vera patria è il cielo,
dove esse sperano di giungere rapidamente e ancor
più rapidamente, se sono aiutate dalle preghiere dei
vivi (Pg XI, Oderisi da Gubbio; Pg XIII, Sapìa di
Siena). Patria e lingua natale quindi s’identificano.
10.1. La loquela materna messa in bocca ad Arnaut
ha però anche una particolare importanza da un punto di vista narrativo: un demonio grida un’invocazione incomprensibile (If VII); Farinata degli Uberti
si accorge che il poeta parla toscano (If X); Pier delle Vigne parla con il suo linguaggio arzigogolato e
forbito di cortigiano (If XV); i genitori imitano il
linguaggio semplice e sgrammaticato dei bambini,
per farsi capire, e ciò li diverte (Pg XI; Pd XV);
Cacciaguida parla un latino magniloquente nei momenti più intensi ed elevati (Pd XV). D’altra parte
l’attenzione verso la lingua non poteva non essere
presente in dosi massicce in tutta la Divina commedia.
11. Il canto rimanda al canto corrispondente dell’Inferno, in cui sono puniti gli omosessuali. Nell’abisso
il poeta incontra il maestro Brunetto Latini, che gli
indica i suoi compagni di pena: ecclesiastici e letterati grandi e di gran fama, che si son macchiati tutti
dello stesso vergognoso peccato (If XV). Eppure, a
parte il vizio, Brunetto era un bravo maestro, ed egli
ha ancora impressa nella memoria la cara e buona
immagine di lui, perché gli ha insegnato come
l’uomo si eterna con la fama qui su questa terra.
11.1. C’è forse una duplice differenza tra i peccatori
dell’inferno e quelli del purgatorio: i secondi sono
stati più previdenti, perché hanno commesso peccato
ma poi si sono salvati. Hanno voluto ampliare ed arricchire la loro esperienza praticando rapporti con 
Divina commedia. Purgatorio, a cura di P. Genesini 73
l’altro sesso ed anche con il loro sesso. Insomma sono stati più intelligenti.
12. Dante ha un’opinione lusinghiera dei poeti (degli intellettuali e degli ecclesiastici un po’ meno): li
mette quasi tutti in purgatorio. L’unica eccezione è
il poeta provenzale Bertand de Born (1140ca.-
1215), messo all’inferno (ottavo cerchio, nona bolgia) tra i seminatori di discordie. Costoro vanno in
giro portando il capo in mano come se fosse una lanterna.
13. La figura di Arnaut Daniel è tracciata in pochi
versi (vv. 139-149), come la figura dell’anonimo
fiorentino che si suicida nella sua casa (If XIII, 139-
151) o come quella della Pia de’ Tolomei (Pg V,
130-136). Anche in paradiso s’incontreranno vite
condensate in pochi versi.
14. Dante paragona le due schiere di anime che si
incontrano a due file di formiche (vv. 31-36). L’immagine naturalistica si inserisce nella lunga schiera
di immagini naturalistiche che arricchiscono il poema. Ad esempio le foglie autunnali che cadono a
cui sono paragonate le anime dei dannati che si precipitano ad oltrepassare l’Acherónte; le colombe a
cui sono paragonati i due amanti, Francesca e Paolo
(If V, 82-84). L’immagine delle formiche che si incontrano è particolarmente potente: il rituale dell’incontro è lungo e complesso e dà proprio l’idea di
una esplorazione reciproca attenta e minuziosa.
La struttura del canto è semplice: 1) una schiera
di anime (=i lussuriosi) si accorge che Dante è vivo;
una di esse chiede informazioni; ma 2) il poeta è distratto da un’altra schiera (=i sodomiti) che s’incontra con la prima, per farsi reciprocamente festa; poi
3) risponde all’anima della prima schiera dicendo
che non è ancora morto; 4) l’anima parla del peccato
delle due schiere, poi si presenta: è Guido Guinizelli; 5) Dante esprime la sua ammirazione verso l’iniziatore del Dolce stil novo; poi 6) Guinizelli ribadisce la superiorità di Arnaut Daniel su Giraut de
Bornelh e critica coloro che ritengono Guittone
d’Arezzo un grande poeta; infine 7) Dante si accosta
a Daniel, che si presenta usando la lingua materna.
Divina commedia. Purgatorio, a cura di P. Genesini 74
Canto XXVIII
Vago già di cercar dentro e dintorno
la divina foresta spessa e viva,
ch’a li occhi temperava il novo giorno,
1
sanza più aspettar, lasciai la riva,
prendendo la campagna lento lento
su per lo suol che d’ogne parte auliva.
4
Un’aura dolce, sanza mutamento
avere in sé, mi feria per la fronte
non di più colpo che soave vento;
7
per cui le fronde, tremolando, pronte
tutte quante piegavano a la parte
u’ la prim’ombra gitta il santo monte;
10
non però dal loro esser dritto sparte
tanto, che li augelletti per le cime
lasciasser d’operare ogne lor arte;
13
ma con piena letizia l’ore prime,
cantando, ricevieno intra le foglie,
che tenevan bordone a le sue rime,
16
tal qual di ramo in ramo si raccoglie
per la pineta in su ‘l lito di Chiassi,
quand’Eolo scilocco fuor discioglie.
19
Già m’avean trasportato i lenti passi
dentro a la selva antica tanto, ch’io
non potea rivedere ond’io mi ‘ntrassi;
22
ed ecco più andar mi tolse un rio,
che ‘nver’ sinistra con sue picciole onde
piegava l’erba che ‘n sua ripa uscìo.
25
Tutte l’acque che son di qua più monde,
parrieno avere in sé mistura alcuna,
verso di quella, che nulla nasconde,
28
avvegna che si mova bruna bruna
sotto l’ombra perpetua, che mai
raggiar non lascia sole ivi né luna.
31
Coi piè ristretti e con li occhi passai
di là dal fiumicello, per mirare
la gran variazion d’i freschi mai;
34
e là m’apparve, sì com’elli appare
subitamente cosa che disvia
per maraviglia tutto altro pensare,
37
una donna soletta che si gia
e cantando e scegliendo fior da fiore
ond’era pinta tutta la sua via.
40
“Deh, bella donna, che a’ raggi d’amore
ti scaldi, s’i’ vo’ credere a’ sembianti
che soglion esser testimon del core,
43
vegnati in voglia di trarreti avanti”,
diss’io a lei, “verso questa rivera,
tanto ch’io possa intender che tu canti.
46
Tu mi fai rimembrar dove e qual era
Proserpina nel tempo che perdette
la madre lei, ed ella primavera”.
49
Come si volge, con le piante strette
a terra e intra sé, donna che balli,
e piede innanzi piede a pena mette,
52
volsesi in su i vermigli e in su i gialli
fioretti verso me, non altrimenti
che vergine che li occhi onesti avvalli;
55
e fece i prieghi miei esser contenti,
sì appressando sé, che ‘l dolce suono
veniva a me co’ suoi intendimenti.
58
1. Ormai desideroso di esplorare l’interno ed i bordi
della divina foresta (=il paradiso terrestre) folta e
verdeggiante, che agli occhi attenuava la luce del
nuovo giorno, 4. senza più aspettare lasciai il margine [della foresta] e ritornai lentamente verso la
campagna [camminando] sopra un terreno che profumava da ogni parte. 7. Un’aria dolce, che non mutava [direzione né intensità], mi colpiva la fronte
con la forza di un vento soave. 10. A quella brezza
le fronde, tremolando, piegavano tutte quante insieme verso la parte in cui il santo monte getta la prima
ombra (=quella del mattino), 13. senza però allontanarsi dalla loro posizione diritta, tanto che gli uccellini sulle cime [degli alberi] fossero costretti ad interrompere la loro attività canora; 16. ma con piena
letizia, cantando, accoglievano le prime ore [del
giorno] tra le foglie, che stormendo facevano da accompagnamento ai loro canti, 19. proprio come nella pineta sul lido di Classe [i loro canti] si mescolano [con lo stormire] tra i rami, quando Eolo libera il
vento di scirocco. 22. I miei passi lenti mi avevano
già trasportato tanto dentro l’antica selva, che non
potevo più vedere da quale parte ero entrato. 25. Ed
ecco m’impedì di proseguire un ruscello, che, [scorrendo] verso sinistra, con le sue piccole onde piegava l’erba che cresceva sulle sue rive. 28. Tutti i corsi d’acqua che di qua [sulla terra] sono più limpidi,
parevano avere dentro di sé una qualche impurità rispetto a quello, che non nascondeva nulla [del suo
fondo], 31. sebbene scorra oscuro sotto l’ombra perenne [degli alberi], che non lascia mai passare un
raggio di sole né di luna. 34. Con i piedi mi fermai e
con gli occhi guardai di là dal fiumicello, per ammirare la grande varietà di rami fioriti. 37. E là mi apparve, così come appare all’improvviso una cosa che
per la meraviglia distoglie da ogni altro pensiero,
40. una donna tutta sola, che se ne andava cantando
e scegliendo fiori tra quelli che abbellivano tutto
quel luogo. 43. «Deh, o bella donna, che ti riscaldi
ai raggi dell’amore [divino], se devo credere alle
sembianze, che di solito sono lo specchio del cuore
(=i sentimenti), 46. ti prego di venire più avanti» io
le dissi, «verso questa riva, in modo che io possa intendere ciò che tu canti. 49. Tu mi fai ricordare
dov’era e qual era [l’aspetto di] Proserpina nel tempo in cui la madre perdette lei ed ella [perdette]
primavera (=i fiori che aveva in mano e la vita sulla
terra).» 52. Come una donna che balli si volge senza
staccare i piedi da terra e tenendoli stretti tra loro e
spinge appena un piede davanti all’altro, 55. così si
volse verso di me sopra i fiorellini vermigli e gialli,
non diversamente da una fanciulla che abbassi gli
occhi pudìchi. 58. E fece contente le mie preghiere,
avvicinandosi al fiume, tanto che il dolce suono [del
suo canto] giungeva fino a me con le sue parole. 
Divina commedia. Purgatorio, a cura di P. Genesini 75
Tosto che fu là dove l’erbe sono
bagnate già da l’onde del bel fiume,
di levar li occhi suoi mi fece dono.
61
Non credo che splendesse tanto lume
sotto le ciglia a Venere, trafitta
dal figlio fuor di tutto suo costume.
64
Ella ridea da l’altra riva dritta,
trattando più color con le sue mani,
che l’alta terra sanza seme gitta.
67
Tre passi ci facea il fiume lontani;
ma Elesponto, là ‘ve passò Serse,
ancora freno a tutti orgogli umani,
70
più odio da Leandro non sofferse
per mareggiare intra Sesto e Abido,
che quel da me perch’allor non s’aperse.
73
“Voi siete nuovi, e forse perch’io rido”,
cominciò ella, “in questo luogo eletto
a l’umana natura per suo nido,
76
maravigliando tienvi alcun sospetto;
ma luce rende il salmo Delectasti,
che puote disnebbiar vostro intelletto.
79
E tu che se’ dinanzi e mi pregasti,
dì s’altro vuoli udir; ch’i’ venni presta
ad ogne tua question tanto che basti”.
82
“L’acqua”, diss’io, “e ‘l suon de la foresta
impugnan dentro a me novella fede
di cosa ch’io udi’ contraria a questa”.
85
Ond’ella: “Io dicerò come procede
per sua cagion ciò ch’ammirar ti face,
e purgherò la nebbia che ti fiede.
88
Lo sommo Ben, che solo esso a sé piace,
fé l’uom buono e a bene, e questo loco
diede per arr’a lui d’etterna pace.
91
Per sua difalta qui dimorò poco;
per sua difalta in pianto e in affanno
cambiò onesto riso e dolce gioco.
94
Perché ‘l turbar che sotto da sé fanno
l’essalazion de l’acqua e de la terra,
che quanto posson dietro al calor vanno,
97
a l’uomo non facesse alcuna guerra,
questo monte salìo verso ‘l ciel tanto,
e libero n’è d’indi ove si serra.
100
Or perché in circuito tutto quanto
l’aere si volge con la prima volta,
se non li è rotto il cerchio d’alcun canto,
103
in questa altezza ch’è tutta disciolta
ne l’aere vivo, tal moto percuote,
e fa sonar la selva perch’è folta;
106
e la percossa pianta tanto puote,
che de la sua virtute l’aura impregna,
e quella poi, girando, intorno scuote;
109
e l’altra terra, secondo ch’è degna
per sé e per suo ciel, concepe e figlia
di diverse virtù diverse legna.
112
Non parrebbe di là poi maraviglia,
udito questo, quando alcuna pianta
sanza seme palese vi s’appiglia.
115
E saper dei che la campagna santa
dove tu se’, d’ogne semenza è piena,
e frutto ha in sé che di là non si schianta.
118
61. Non appena fu là dove le erbe sono bagnate dalle onde del bel fiume, mi fece dono di sollevare i
suoi occhi. 64. Non credo che risplendesse una luce
così viva negli occhi di Venere, quando fu trafitta
[con una freccia] dal figlio Cupìdo, fuori di ogni sua
consuetudine. 67. Ella mi sorrideva dritta sull’altra
riva, mentre con le sue mani intrecciava fiori colorati, che la montagna del purgatorio produce senza che
siano seminati. 70. Il fiume ci separava di soli tre
passi. Ma l’Ellesponto, là dove passò il re Serse, la
cui sconfitta dovrebbe ancora fare da freno all’orgoglio di tutti gli uomini, 73. non fu odiato da Leandro per le sue mareggiate tra Sesto e Abido, più di
quanto quel fiume da me, perché allora non si aprì
[per farmi passare]. 76. «Voi siete nuovi [del luogo]
e forse perché io qui sorrido» ella cominciò, «in
questo luogo scelto [da Dio] come sede naturale degli uomini, 79. provate meraviglia e insieme siete
presi dal dubbio. Ma v’illumina il salmo Poiché, o
Signore, mi hai rallegrato, che può togliere ogni incertezza al vostro intelletto. 82. E tu, che sei davanti
[agli altri] e che mi pregasti, di’ se vuoi udire qualcos’altro, perché son venuta per rispondere ad ogni
tua domanda, tanto che basti [a soddisfarti].» 85.
«L’acqua» io dissi, «e i suoni della foresta contrastano dentro di me con la convinzione, che mi ero
da poco fatta, riguardo ad un’affermazione che io
udii [e che è] contraria a quel [che vedo].» 88. Perciò ella: «Io ti dirò da quale causa procede ciò che
provoca in te meraviglia e toglierò la nebbia che ti
offende. 91. Il sommo Bene [=Dio], che soltanto in
se stesso trova compiacimento, fece l’uomo buono e
[incline] al bene, e diede a lui questo luogo come
caparra della pace eterna (=la felicità del paradiso).
94. Per sua colpa qui dimorò poco; per sua colpa in
pianto e in affanno cambiò gli onesti svaghi e i piacevoli divertimenti. 97. Affinché le perturbazioni,
che sotto [questo monte] sono prodotte dalle esalazioni dell’acqua e della terra, che per quanto possono vanno dietro al calore [del sole], 100. non recassero alcun disagio all’uomo, questo monte s’innalzò
tanto verso il cielo ed è libero [dalle perturbazioni a
partire] dal luogo in cui si chiude [la porta del purgatorio fin quassù]. 103. Ora, poiché tutta l’atmosfera gira con moto circolare insieme con la prima
sfera (=il cielo della Luna), se tale movimento non
le viene interrotto da qualche parte, 106. tale moto
colpisce la cima della montagna, che è tutta immersa nell’aria pura, e fa risuonare la selva perché è folta [di piante]. 109. E le piante colpite [dal vento]
hanno tanto potere, che impregnano l’aria con la loro virtù vegetativa, che poi l’aria, girando, scuote da
sé [e fa cadere] su tutta la terra. 112. L’altro emisfero, secondo che lo rendono adatto le caratteristiche
del suolo e gli influssi della costellazione [sotto cui
si trova], concepisce e fa nascere dalle diverse virtù
(=semi) le diverse piante. 115. Dopo questa spiegazione di là [sulla terra] non dovrebbe più destare alcuna meraviglia, quando qualche pianta germoglia
senza un seme visibile.118. Devi anche sapere che
questa santa campagna, dove ti trovi, è piena dei
semi di ogni pianta e produce il frutto [della felicità]
che non si coglie di là [sulla terra]. 
Divina commedia. Purgatorio, a cura di P. Genesini 76
L’acqua che vedi non surge di vena
che ristori vapor che gel converta,
come fiume ch’acquista e perde lena;
121
ma esce di fontana salda e certa,
che tanto dal voler di Dio riprende,
quant’ella versa da due parti aperta.
124
Da questa parte con virtù discende
che toglie altrui memoria del peccato;
da l’altra d’ogne ben fatto la rende.
127
Quinci Letè; così da l’altro lato
Eunoè si chiama, e non adopra
se quinci e quindi pria non è gustato:
130
a tutti altri sapori esto è di sopra.
E avvegna ch’assai possa esser sazia
la sete tua perch’io più non ti scuopra,
133
darotti un corollario ancor per grazia;
né credo che ‘l mio dir ti sia men caro,
se oltre promession teco si spazia.
136
Quelli ch’anticamente poetaro
l’età de l’oro e suo stato felice,
forse in Parnaso esto loco sognaro.
139
Qui fu innocente l’umana radice;
qui primavera sempre e ogne frutto;
nettare è questo di che ciascun dice”.
142
Io mi rivolsi ‘n dietro allora tutto
a’ miei poeti, e vidi che con riso
udito avean l’ultimo costrutto;
145
poi a la bella donna torna’ il viso. 148
121. L’acqua [del fiume] che vedi non proviene da
una vena alimentata dal vapore che il freddo converte [in pioggia], come i vostri fiumi, che ora sono
in piena, ora in magra, 124. ma fuoriesce da una
fontana stabile e sicura, che soltanto dalla volontà di
Dio prende quanto essa versa in due direzioni diverse. 127. Da questa parte discende [l’acqua] che
ha la virtù di togliere il ricordo del peccato;
dall’altra [quella che] fa ritornare il ricordo delle
buone azioni. 130. Da questo lato [il corso d’acqua]
si chiama Letè; dall’altro si chiama Eunoè. Essa non
produce alcun effetto se prima non si gusta di qua
[nel Letè] e poi di là [nell’Eunoè]: 33. il suo sapore
supera tutti gli altri. E, benché la tua sete [di sapere]
possa essere abbastanza sazia che io più non debba
rivelarti altro, 136. per mia grazia ti darò ancora un
corollario. Né credo che le mie parole ti siano meno
gradite, se vanno oltre la mia promessa. 139. I poeti
che anticamente cantarono l’età dell’oro e il suo stato felice, forse con la poesia immaginarono questo
luogo. 142. Qui vissero innocenti i progenitori
dell’umanità; qui è sempre primavera e [matura
spontaneamente] ogni frutto. Nettare è quest’acqua
di cui parlarono tutti i poeti». 145. Allora mi rivolsi
indietro con tutta la persona verso i miei due poeti
(=Virgilio e Stazio), e vidi che con un sorriso avevano ascoltato l’ultima parte del discorso. 148. Poi
ritornai a guardare la bella donna.
I personaggi
Matelda è la donna misteriosa ed enigmatica, che il
poeta incontra nel paradiso terrestre. Indica forse la
condizione umana nel paradiso terrestre prima del
peccato originale commesso da Adamo ed Eva, i
progenitori dell’umanità. Compare in Pg XXVIII, 37
sgg., ma il nome è pronunciato da Beatrice soltanto
in Pg XXXIII, 119. Il poeta la incontra mentre sta
raccogliendo fiori vicino al fiume Letè; e si stacca
da lei dopo che, su invito di Beatrice, lei lo ha fatto
immergere prima nelle acque del Letè, che rimuovono il ricordo del peccato, poi nelle acque
dell’Eunoè, che fanno ricordare le buone azioni
compiute. Ha il compito di preparare l’incontro del
poeta con Beatrice, che compare soltanto in Pg
XXX, 28-33.
Publio Papinio Stazio (Napoli 45-94 d.C.) è uno dei
maggiori poeti latini. Scrive la Tebaide, che pubblica nel 92 dopo venti anni di lavoro e che dedica
all’imperatore Domiziano. Inizia l’Achilleide, ma la
morte lo coglie. Dante lo confonde con un altro personaggio, Lucio Stazio Ursolo, che nasce a Tolosa
nel 58 d.C., un errore molto diffuso nel Medio Evo.
Il poeta lo incontra nella quinta cornice, dove sono
puniti gli avari e i prodighi e dove ha espiato la sua
avarizia (Pg XXI), e lo lascia nel paradiso terreste
(Pg XXXIII).
Il Letè (con l’accento alla greca sull’ultima sillaba)
è un nome greco e significa oblìo. Secondo la mitologia classica il Letè era un fiume infernale, nel quale le anime si tuffavano per dimenticare il ricordo
delle colpe commesse. Le sue acque fanno dimenticare le cattive azioni, cioè – in ambito cristiano – i
peccati compiuti.
Eunoè (da , bene + ó, mente, intelletto,
pensiero) in greco significa mente (o memoria) che
ricorda il bene. Le sue acque fanno ricordare le
buone azioni compiute. È un’invenzione di Dante,
che si adatta bene alla visione cristiana dell’al di là.
Proserpina (la greca Persefone), figlia di Giove e di
Cerere, sta raccogliendo fiori nella pianura di Enna,
in Sicilia, quando sopraggiunge Plutone, che la rapisce, per farne la regina degli inferi. La madre piange
la perdita della figlia e si rivolge a Giove, che si
commuove, ma che non può interferire con la volontà di Plutone. Si giunge perciò a un compromesso: sei mesi all’inferno (inverno e primavera) e
poi sei mesi sulla terra (estate e autunno). La fonte
di Dante è Ovidio, Metam. V, 397 sgg.
Venere (la greca Afrodìte) è la dea latina della bellezza, della fecondità e dell’amore. Il figlio Cupìdo
la punge inavvertitamente con una delle sue frecce.
Ella s’innamora di Adone, sfolgorando più che mai.
La fonte di Dante è Ovidio, Metam. X, 525-532.
Serse, figlio di Dario e re dei persiani dal 486 al
465 a.C., nel 480 varca l’Ellesponto con un grande
esercito, per conquistare la Grecia. È sconfitto nella
battaglia navale di Salamina e ritorna indietro su
una piccola barca.
Leandro, un giovane greco di Abido (Asia Minore),
passava ogni notte a nuoto l’Ellesponto per incontrare Ero, che abitava a Sesto (Tracia), sulla sponda
opposta. Per orientarlo, la ragazza accendeva una
fiaccola. Una notte la fiaccola si spegne ed il giovane muore fra le onde. La fonte di Dante è Ovidio,
Eroidi, XVII, 139 sgg.
Parnaso è il luogo della Grecia in cui vivono le muse, protettrici delle arti.
Divina commedia. Purgatorio, a cura di P. Genesini 77
Commento
1. Il canto è molto complesso: a) Dante vuole esplorare da solo la foresta viva; b) di là da un piccolo ruscello vede una donna che canta mentre raccoglie
fiori; c) la invita ad avvicinarsi e le chiede la causa
di quella brezza; d) ella risponde che è provocata
dal movimento dell’atmosfera intorno alla terra e
aggiunge che tale movimento disperde anche i semi
delle piante di quel luogo su tutta la terra; poi e)
parla del fiumicello che il poeta ha davanti a sé; infine f) il poeta si volta per guardare Virgilio e Stazio.
2. Dante si è separato da Virgilio e Stazio e procede
da solo per esplorare la foresta viva. Il luogo rimanda alla selva oscura in cui il poeta si era perso agli
inizi del viaggio. Dalla selva oscura si preparava a
scendere nell’inferno, qui si prepara a salire al paradiso. La foresta viva però lo rimanda inevitabilmente al tempo prima della storia, quando i progenitori
dell’umanità, appena creati, vivevano immortali e
felici in quel luogo.
3. Matelda è la figura più misteriosa della Divina
commedia. I commentatori hanno dato il meglio di
se stessi per carpirne il significato. Essa è forse la
custode permanente del paradiso terrestre o la custode recente o è legata all’arrivo di Dante. Ma potrebbe essere anche un personaggio storico come
Matilde di Canossa (1046-1115) o Matilde di Hackeborn o Matilde di Magdeburgo, di poco posteriori. O è la Filosofia o è la Primavera. O significa mathesim laudans, cioè colei che loda la divinazione
(o la scienza di Dio) o significa qualcos’altro che
sfugge. O è la Grazia o è Astrea, la giustizia perduta. O è la condizione umana prima del peccato. O la
perfezione della vita attiva. I commentatori non perdono il vizio di guardare il passato (i materiali adoperati dal poeta), quando si doveva guardare il presente (come sono stati riplasmati i materiali) o il futuro (la funzione della donna nell’economia del canto, dei canti in cui appare e dell’opera). In ogni caso
Matelda, cioè Matilde, è lectio facilior, che Dante
non avrebbe immaginato nemmeno nei primi canti
dell’Inferno, dove anzi c’è l’enigma di «colui Che
fece per viltade il gran rifiuto» (If III, 59-60), ripetuto nell’anonimo fiorentino (If XIV, 139-151), per
non parlare del verso ambiguo messo in bocca al
conte Ugolino della Gherardesca: «Poscia, più che
‘l dolor, poté ‘l digiuno» (If XXXIII, 75). Ed ora il
poeta è nel pieno delle sue capacità espressive e ne è
consapevole. Essi sono almeno d’accordo sul fatto
che prepara la comparsa di Beatrice. Conviene fare
alcune considerazioni.
3.1. Nell’insieme i canti dal XXVIII al XXXIII risultano assai complessi e movimentati: Dante e Virgilio, a cui si è aggiunto Stazio, incontrano Matelda
(di cui non è fatto il nome). Poi incontrano Beatrice
sul carro trionfale, che rimprovera aspramente il poeta. Intanto Virgilio scompare in sordina. Quindi Beatrice invita Matelda a far immergere il poeta nelle
acque purificatrici del fiume Letè e dell’Eunoè. Così è pronto a salire alle stelle.
3.2. Motivi narrativi spingono a costruire una figura
che preceda ed anticipi l’incontro tanto atteso con
Beatrice. Serve una figura che appaia all’improvviso, a sorpresa: una figura che non fosse mai stata
anticipata nei canti precedenti, mentre di tanto in
tanto veniva ricordata Beatrice. Essa quindi svolge
questa funzione di sorpresa, poi svolge la funzione
di anticipare Beatrice, perché, pensando a lei, il lettore pensa a Beatrice. E poi il lettore ha la sorpresa,
attesissima, d’incontrare Beatrice. La sorpresa però
è duplice: l’incontro con Beatrice che è sul carro
trionfale; e gli aspri rimproveri che la donna rivolge
al poeta. Ma c’è anche una terza sorpresa: il contrasto tra le due donne. Il contrasto è duplice: Matelda
è semplice (o appiedata), dolce, sorridente (o disponibile); Beatrice è sul carro trionfale, è aspra, e travolge il poeta con una valanga di rimproveri. Le due
donne poi non stanno in un rapporto di parità: Beatrice, la fede e la teologia, prega Matelda di far fare
al poeta le due immersioni purificatrici nelle acque
dei due fiumi. E Matelda esegue. Beatrice pertanto
è in qualche modo superiore a Matelda. Ma ciò era
assolutamente prevedibile. E tuttavia Matelda vive
in un suo mondo autonomo.
3.3. Ma questo è soltanto l’impianto narrativo, che
fa da supporto alla figura e alla funzione che Matelda svolge nei sei canti in cui compare. Nella risposta
che dà a Dante circa l’origine della brezza, la donna
insiste tre volte sul fatto che il paradiso terrestre è
stato dato da Dio agli uomini, che essi lo persero e
che forse fu cantato dai poeti come l’età dell’oro.
Insomma la donna si trova tra Virgilio, la ragione
che se ne va, e Beatrice, la fede e la teologia che
sopraggiunge. Essa però non appartiene né al mondo
della ragione, né a quello della fede, né a quello
della ragione-fede o della ragione-rivelazione, cioè
non appartiene al mondo della teologia razionale.
Può appartenere soltanto al mondo precedente la
fede e la teologia (il mondo aperto dalla morte di
Cristo, il mondo della salvezza), precedente la ragione (il mondo classico). Essa appartiene al mondo
che viene prima della storia, al mondo incantato e
senza peccato del paradiso terrestre. Quel mondo
però non è perduto per sempre: sparge i semi che fecondano continuamente la terra. E fa immergere il
poeta nei due fiumi per renderlo degno di quel mondo e per prepararlo a salire alle stelle. È la guardiana dell’eden, come Catone è guardiano del purgatorio, come la porta e poi Minosse sono i guardiani
dell’inferno. Il fiume impedisce a Dante di raggiungerla: non è ancora pronto a farlo. Deve prima fare
le purificazioni rituali. Essa rimanda a Catone e
quindi al limbo, immediatamente legati al tempo
che va tra la cacciata dal paradiso terrestre e la venuta di Cristo a salvare gli uomini. Come guardiana
del paradiso terrestre accoglie il poeta, lo purifica e
lo accompagna all’incontro con Beatrice, perché il
viaggio deve ancora proseguire ed è ancora lungo,
prima di arrivare a destinazione. Lei non può fare
nient’altro, perché non può entrare nella storia. Ma
intanto ha fatto molto: ha alleggerito il poeta dal
fardello delle colpe e ha consolidato in lui il ricordo
delle buone azioni. Il ricordo delle buone azioni serve per riconquistare lentamente quanto l’uomo ha
perduto con il peccato che lo ha precipitato nella 
Divina commedia. Purgatorio, a cura di P. Genesini 78
storia, nel dolore, nella sofferenza e nella morte. Ma
esso è un segno indelebile della colpa commessa e
dell’entrata dell’uomo nella storia. Matelda e il paradiso perduto non possono più ritornare. L’uomo
può soltanto proseguire e ritornare a Dio per
un’altra via, molto più scoscesa e drammatica, costellata da continue cadute.
3.4. Matelda è innamorata. Dante se ne accorge e lo
nota (vv. 43-45). Gli esempi lo sottolineano: Venere
e Leandro (vv. 64-75). Tuttavia l’amore non è sensibile né peccaminoso, non è però nemmeno l’amore
spirituale, quello ad esempio del poeta verso Beatrice. È l’amore che i primi uomini provarono finché
rimasero nel paradiso terrestre. Per spiegare il suo
sorriso, la donna rimanda al salmo 91, 5 della Vulgata: O Signore, mi hai rallegrato. Il salmo, che fa
riferimento alla condizione umana nel paradiso terrestre, dice: Poiché, o Signore, mi hai rallegrato
nelle tue azioni, io esulterò nelle opere delle tue
mani. Quanto sono grandi le tue opere, o Signore!
3.5. La figura di Matelda riprende la pastorella, un
genere poetico minore, presente già nella lirica provenzale, che cantava la pastorella,: il poeta incontrava una pastorella in un bosco, la corteggiava, la
ragazza prima lo respingeva (se la vedessero con uno
sconosciuto, suo padre, sua madre o i suoi fratelli la
rimprovererebbero aspramente), poi lo invitava ad
andare a chiederla in sposa alla sua famiglia. Tutto
questo senza troppa convinzione. Infine cedeva. Il
poeta non perdeva tempo nemmeno a chiederle il
nome, né la ragazza a dirglielo. Dante riprende il
motivo del nome non detto (con una variazione: il
nome è soltanto rimandato). Per il resto muta radicalmente il significato del motivo inserendolo in un
contesto diverso. Non più l’amore profano, ma neanche l’amore sacro... In proposito uno dei testi più
famosi è scritto da Guido Cavalcanti: In un boschetto trova’ pasturella. Ma, diversamente dal solito, è
la ragazza che prende l’iniziativa nei confronti del
poeta...
4. Matelda rimanda a un canto lontano, a If XIV, il
canto del gran veglio di Creta, che indica le quattro
età dell’uomo e che presenta una storia umana come
un processo di decadenza dall’età dell’oro all’età
del ferro all’età presente. Il gran veglio rappresenta
la storia da un punto di vista esterno alla storia: gli
uomini devono sapere che vivono immersi in un
fiume che si degrada costantemente da un’epoca
all’altra ed esse non possono fare nulla per uscire da
questa situazione. I collegamenti tra canto e canto
sono una prassi costante dell’autore. E il lettore deve tenerne conto e farli anche lui.
5.1. Ma rimanda anche ad altri due personaggi solitari: Catone di Utica (Pg I), l’austero guardiano del
purgatorio, e Sordello da Goito (Pg VI), che standosene seduto segue con gli occhi i passi di Dante e di
Virgilio.
5. Il paradiso terrestre continua a svolgere un’azione
fecondatrice: la brezza trasporta per tutta la terra i
semi della foresta viva. Da sola la terra diventerebbe inevitabilmente arida. Ma la fecondazione continua, che sottolinea il vitalismo della natura, indica
anche che Dio con la grazia tiene costantemente in
vita gli uomini, che altrimenti si lascerebbero irretire dal peccato.
6. Il ruscello si chiama Letè e ha origine da una roccia che scaturisce acqua per volontà di Dio. si divide in due rivi, l’altro si chiama Eunoè. I due fiumi
hanno un potere diverso: il primo fa dimenticare le
colpe commesse, il secondo fa ricordare le buone
azioni. E il poeta deve immergersi nelle acque di
ambedue, deve purificarsi, per continuare il viaggio
in cielo. Egli deve riacquistare l’innocenza che avevano i primi uomini nel paradiso terrestre. Ora tale
innocenza si può acquistare soltanto indirettamente,
con il rito dell’immersione. Il Letè si sprofonda poi
sino a giungere ad alimentare il lago gelato di Cocìto, al centro della terra. Ciò vuol dire che il paradiso terrestre da una parte spinge a ricordare il cielo,
dall’altra indica il rischio della colpa, che porta alla
perdizione nell’inferno.
7. Il re persiano Serse, il giovane Leandro, un cenno
all’apertura delle acque del Mar Rosso davanti agli
ebrei: il poeta fa tre paragoni, saccheggiando la mitologia, la storia e la Bibbia. Una pratica consueta.
8. I due fiumi svolgono un’azione coordinata: il
primo fa dimenticare le colpe commesse, il secondo
fa ricordare le buone azioni compiute. Da soli non
hanno alcun effetto benefico. L’uomo può avere
buona volontà e buona disposizione, ma senza la
grazia non può salvarsi. Servono l’una e l’altra. Il
poeta insegna anche la strategia militare delle azioni
coordinate.
9. Dante continua le variazioni sul nome detto, non
detto ecc.: in questo canto non dice il nome della
donna, lo farà dire in séguito da Beatrice (Pd
XXXIII, 119), che pronuncerà anche il suo per la
prima volta nel poema (Pd XXX, 55). Il nome è soltanto rimandato.
10. Finalmente il lettore vede il purgatorio che aveva in precedenza intravisto, quando Ulisse e i suoi
compagni arrivano in vista della montagna, da cui
sorge un fulmine che affonda la nave. Anzi ora egli
con Dante e i suoi compagni è giunto sino sulla cima
del paradiso terrestre. Il poeta aveva già fatto in precedenza un riferimento a quel «lito diserto Che mai
non vide navicar sue acque» (Pg I, 130-131). Il rimando serve per accendere nella memoria del lettore la scintilla del ricordo. Basta un cenno ed il lettore si attiva.
11. Il canto è dominato da Dante e soprattutto da
Matelda. Ma il poeta non dimentica gli altri due
personaggi, Virgilio e Stazio, a cui si volge e che
vede sorridere. Egli li aveva lasciati per procedere
da solo all’esplorazione della foresta viva, ed essi
avevano avuto un momento per parlare tra loro. Un
altro veloce intervento è quello di Virgilio nell’episodio di Brunetto Latini (If XV, 97-99). Insomma
anche a grande distanza Dante usa soluzione uguali
o equivalenti o simili, sulle quali imprime il suo sigillo. Ora però ha una capacità espressiva e di immaginazione più sciolta e più efficace
La struttura del canto è semplice: 1) Dante desidera esplorare il paradiso terrestre, quando 2) oltre
un fiume vede una donna, che sta raccogliendo fiori; 
Divina commedia. Purgatorio, a cura di P. Genesini 79
3) la prega di avvicinarsi, la donna si avvicina sorridendo; 4) Dante le chiede come mai nel paradiso
terrestre c’è quella brezza; 5) ella dà la risposta e
aggiunge che grazie al movimento dell’atmosfera i
semi delle piante di quel luogo sono dispersi su tutta
la terra; 6) il fiumicello che il poeta ha davanti si divide in due corsi: l’acqua del Letè fa dimenticare la
colpa dei peccati; quella dell’Eunoè fa ricordare le
buone azioni; quindi 7) Dante si volta per guardare
Virgilio e Stazio, poi ritorna a guardare la donna.
Divina commedia. Purgatorio, a cura di P. Genesini 80
Canto XXX
Quando il settentrion del primo cielo,
che né occaso mai seppe né orto
né d’altra nebbia che di colpa velo,
1
e che faceva lì ciascun accorto
di suo dover, come ‘l più basso face
qual temon gira per venire a porto,
4
fermo s’affisse: la gente verace,
venuta prima tra ‘l grifone ed esso,
al carro volse sé come a sua pace;
7
e un di loro, quasi da ciel messo,
‘Veni, sponsa, de Libano’ cantando
gridò tre volte, e tutti li altri appresso.
10
Quali i beati al novissimo bando
surgeran presti ognun di sua caverna,
la revestita voce alleluiando,
13
cotali in su la divina basterna
si levar cento, ad vocem tanti senis,
ministri e messaggier di vita etterna.
16
Tutti dicean: ‘Benedictus qui venis!’,
e fior gittando e di sopra e dintorno,
‘Manibus, oh, date lilia plenis!’.
19
Io vidi già nel cominciar del giorno
la parte oriental tutta rosata,
e l’altro ciel di bel sereno addorno;
22
e la faccia del sol nascere ombrata,
sì che per temperanza di vapori
l’occhio la sostenea lunga fiata:
25
così dentro una nuvola di fiori
che da le mani angeliche saliva
e ricadeva in giù dentro e di fori,
28
sovra candido vel cinta d’uliva
donna m’apparve, sotto verde manto
vestita di color di fiamma viva.
31
E lo spirito mio, che già cotanto
tempo era stato ch’a la sua presenza
non era di stupor, tremando, affranto,
34
sanza de li occhi aver più conoscenza,
per occulta virtù che da lei mosse,
d’antico amor sentì la gran potenza.
37
Tosto che ne la vista mi percosse
l’alta virtù che già m’avea trafitto
prima ch’io fuor di puerizia fosse,
40
volsimi a la sinistra col respitto
col quale il fantolin corre a la mamma
quando ha paura o quando elli è afflitto,
43
per dicere a Virgilio: ‘Men che dramma
di sangue m’è rimaso che non tremi:
conosco i segni de l’antica fiamma’.
46
Ma Virgilio n’avea lasciati scemi
di sé, Virgilio dolcissimo patre,
Virgilio a cui per mia salute die’mi;
49
né quantunque perdeo l’antica matre,
valse a le guance nette di rugiada,
che, lagrimando, non tornasser atre.
52
“Dante, perché Virgilio se ne vada,
non pianger anco, non pianger ancora;
ché pianger ti conven per altra spada”.
55
Quasi ammiraglio che in poppa e in prora
viene a veder la gente che ministra
per li altri legni, e a ben far l’incora;
58
1. Quando le sette stelle del primo cielo (=l’empìreo) (=i sette candelabri della processione, paragonati all’Orsa Maggiore), che non conobbero mai né
tramonto né alba né altra nebbia, se non il velo della
colpa, 4. e che lì (=nel paradiso terrestre) insegnano
a ciascuno la via che deve [seguire], come le sette
stelle più basse (=l’Orsa Minore) insegnano [la via]
a colui che gira il timone per venire al porto, 7. si
fermarono, la gente verace (=i 24 anziani), venuta
prima tra il grifone e le sette stelle (=i sette candelabri), si volse al carro come al fine dei suoi desideri.
10. E uno di loro (=l’autore del Cantico dei cantici,
cioè Salomone), quasi mandato dal cielo, «Vieni, o
sposa, dal Libano» gridò tre volte cantando, e tutti
gli altri ripeterono. 13. Quali i beati all’ultimo invito sorgeranno veloci ognuno dalla sua tomba, mentre
canterà alleluia il corpo da essi rivestito; 16. tali sul
carro divino si levarono cento [angeli] alla voce di
così gran vecchio, ministri e messaggeri di vita eterna. 19. Tutti dicevano: «Benedetto chi viene!» e,
gettando fiori sopra e intorno, «Spargete, oh, gigli a
piene mani!». 22. Io vidi già nel cominciar del giorno la parte orientale tutta color di rosa e il resto del
cielo adorno di un bel sereno; 25. [vidi] la faccia del
sole nascere velata, così che per i vapori, che temperavano [la luce], l’occhio la poteva fissare a lungo.
28. Così dentro a una nuvola di fiori, che dalle mani
angeliche saliva e ricadeva in giù, dentro e fuori
[del carro], 31. cinta d’ulivo sopra il candido velo,
mi apparve una donna, vestita del colore della
fiamma viva sotto il mantello verde. 34. E il mio
spirito, che già tanto tempo era passato che alla sua
presenza, provando tremiti, non era vinto dallo stupore, 37. senza che dagli occhi avesse più [precisa]
conoscenza, [ma] per un’occulta virtù che da lei si
mosse, sentì la grande potenza dell’antico amore.
40. Non appena mi percosse negli occhi l’alta virtù,
che già mi aveva trafitto prima che io fossi fuor di
puerizia, 43. mi volsi a sinistra con il rispetto con il
quale il bimbo corre dalla mamma, quando ha paura
o quando è afflitto, 46. per dire a Virgilio: «Nemmeno una goccia di sangue mi è rimasta, che non
tremi: conosco i segni dell’antica fiamma». 49. Ma
Virgilio ci aveva lasciati privi di sé, Virgilio il dolcissimo padre, Virgilio al quale per la mia salvezza
mi diedi. 52. Né tutto ciò, che l’antica madre
(=Eva) perdette, valse a [impedire] che le mie guance, già lavate con la rugiada, tornassero brutte, rigate di pianto. 55. «O Dante, perché Virgilio se ne va,
non piangere ancora, non piangere ancora, perché
presto dovrai piangere per un’altra ferita.» 58. Come l’ammiraglio, che va da poppa a prua a vedere la
gente che lavora sulle altre navi e la incoraggia a far
bene, 
Divina commedia. Purgatorio, a cura di P. Genesini 81
in su la sponda del carro sinistra,
quando mi volsi al suon del nome mio,
che di necessità qui si registra,
61
vidi la donna che pria m’appario
velata sotto l’angelica festa,
drizzar li occhi ver’ me di qua dal rio.
64
Tutto che ‘l vel che le scendea di testa,
cerchiato de le fronde di Minerva,
non la lasciasse parer manifesta,
67
regalmente ne l’atto ancor proterva
continuò come colui che dice
e ‘l più caldo parlar dietro reserva:
70
“Guardaci ben! Ben son, ben son Beatrice.
Come degnasti d’accedere al monte?
non sapei tu che qui è l’uom felice?”.
73
Li occhi mi cadder giù nel chiaro fonte;
ma veggendomi in esso, i trassi a l’erba,
tanta vergogna mi gravò la fronte.
76
Così la madre al figlio par superba,
com’ella parve a me; perché d’amaro
sente il sapor de la pietade acerba.
79
Ella si tacque; e li angeli cantaro
di subito ‘In te, Domine, speravi’;
ma oltre ‘pedes meos’ non passaro.
82
Sì come neve tra le vive travi
per lo dosso d’Italia si congela,
soffiata e stretta da li venti schiavi,
85
poi, liquefatta, in sé stessa trapela,
pur che la terra che perde ombra spiri,
sì che par foco fonder la candela;
88
così fui sanza lagrime e sospiri
anzi ‘l cantar di quei che notan sempre
dietro a le note de li etterni giri;
91
ma poi che ‘ntesi ne le dolci tempre
lor compatire a me, par che se detto
avesser: ‘Donna, perché sì lo stempre?’,
94
lo gel che m’era intorno al cor ristretto,
spirito e acqua fessi, e con angoscia
de la bocca e de li occhi uscì del petto.
97
Ella, pur ferma in su la detta coscia
del carro stando, a le sustanze pie
volse le sue parole così poscia:
100
“Voi vigilate ne l’etterno die,
sì che notte né sonno a voi non fura
passo che faccia il secol per sue vie;
103
onde la mia risposta è con più cura
che m’intenda colui che di là piagne,
perché sia colpa e duol d’una misura.
106
Non pur per ovra de le rote magne,
che drizzan ciascun seme ad alcun fine
secondo che le stelle son compagne,
109
ma per larghezza di grazie divine,
che sì alti vapori hanno a lor piova,
che nostre viste là non van vicine,
112
questi fu tal ne la sua vita nova
virtualmente, ch’ogne abito destro
fatto averebbe in lui mirabil prova.
115
Ma tanto più maligno e più silvestro
si fa ‘l terren col mal seme e non cólto,
quant’elli ha più di buon vigor terrestro.
118
61. sulla sponda sinistra del carro, quando mi volsi
[da quella parte] sentendomi chiamare per nome,
che qui registro per necessità, 64. vidi la donna, che
prima mi apparì velata nella festosa nuvola di fiori,
alzare gli occhi verso di me di qua dal fiume (=il
Letè). 67. Benché il velo, che le scendeva dal capo
circondato dalle fronde di Minerva (=l’ulivo), non
lasciasse apparire il suo volto, 70. nell’atteggiamento ancora regalmente proterva continuò come
colui che dice e che riserva per dopo le parole più
calde: 73. «Guarda bene qui! Sono proprio io, sono
proprio Beatrice. Come ti sei degnato di salire al
monte? Non sapevi tu che [soltanto] qui l’uomo è
felice?». 76. Gli occhi mi caddero giù nell’acqua
limpida, ma, vedendomi in essa, li spostai sull’erba,
tanta vergogna mi gravò sulla fronte. 79. Così la
madre appare superba al figlio [che rimprovera],
come ella apparve a me, perché sa di amaro il sapore
dell’affetto che rimprovera. 82. Ella tacque, e gli
angeli cantarono sùbito «In te, o Signore, ho sperato», ma non andarono oltre [le parole] I miei piedi.
85. Come la neve si congela sugli alberi verdeggianti dell’Appennino, soffiata e poi ghiacciata dai venti
della Schiavonia (=Dalmazia); 88. e [come] poi, resa liquida, gocciola su se stessa, purché la terra
(=l’Africa), che [negli equinozi] perde l’ombra, faccia spirare [venti caldi], così che appare fuoco che
fonda la candela; 91. così io fui senza lacrime e
senza sospiri, prima che si mettessero a cantare coloro che nuotano sempre dietro alle note delle sfere
celesti. 94. Ma, dopo che intesi nel loro dolce canto
la compassione che avevano di me, più che se avessero detto: «O donna, perché lo mortifichi così?»,
97. il gelo, che mi si era stretto intorno al cuore, si
fece sospiri e lacrime, e con l’angoscia della bocca
(=i sospiri) e degli occhi (=le lacrime) uscì dal petto.
100. Ella, stando ancor ferma sulla sponda del carro,
alle pietose sostanze (=gli angeli) rivolse poi le sue
parole: 103. «Voi siete sempre vigili nella luce eterna [dell’empìreo], così che né notte né sonno vi rubano alcun passo che l’umanità faccia per le sue vie.
106. Perciò la mia risposta [alla vostra intercessione] è che mi ascolti con più sollecitudine colui che
piange di là [dal fiume], perché la colpa e il dolore
siano commisurati. 109. Non soltanto per opera delle grandi ruote (=i cieli), che indirizzano ciascun
seme (=essere) a un determinato fine, secondo che le
stelle sono congiunte, 112. ma [anche] per l’abbondanza delle grazie divine, le quali hanno come loro
pioggia vapori così alti, che nemmeno le nostre viste
vanno là vicine, 115. questi fu talmente dotato di
virtù nella sua vita giovanile, che ogni buona disposizione avrebbe fatto in lui mirabile prova. 118. Ma
tanto più maligno e selvatico si fa il terreno, se riceve semi cattivi e se non è coltivato, quanto più esso
ha buone forze e buone qualità naturali. 
Divina commedia. Purgatorio, a cura di P. Genesini 82
Alcun tempo il sostenni col mio volto:
mostrando li occhi giovanetti a lui,
meco il menava in dritta parte vòlto.
121
Sì tosto come in su la soglia fui
di mia seconda etade e mutai vita,
questi si tolse a me, e diessi altrui.
124
Quando di carne a spirto era salita
e bellezza e virtù cresciuta m’era,
fu’ io a lui men cara e men gradita;
127
e volse i passi suoi per via non vera,
imagini di ben seguendo false,
che nulla promession rendono intera.
130
Né l’impetrare ispirazion mi valse,
con le quali e in sogno e altrimenti
lo rivocai; sì poco a lui ne calse!
133
Tanto giù cadde, che tutti argomenti
a la salute sua eran già corti,
fuor che mostrarli le perdute genti.
136
Per questo visitai l’uscio d’i morti
e a colui che l’ha qua sù condotto,
li prieghi miei, piangendo, furon porti.
139
Alto fato di Dio sarebbe rotto,
se Leté si passasse e tal vivanda
fosse gustata sanza alcuno scotto
142
di pentimento che lagrime spanda”. 145
121. Per qualche tempo lo sostenni con il mio volto:
mostrandogli i miei occhi giovanetti, con me lo conducevo per la retta via. 124. Non appena fui sulla
soglia della mia seconda età (=al termine del 25°
anno) e mutai vita, questi si tolse a me e si diede ad
altra donna. 127. Quando da donna mortale ero divenuta puro spirito, e bellezza e virtù erano in me
cresciute, io fui a lui meno cara e meno gradita;
130. e volse i suoi passi per una via non vera, seguendo false immagini di bene, che non mantengono
interamente nessuna promessa [di felicità]. 133. Né
mi valse ottenergli [da Dio] buone ispirazioni, con le
quali sia in sogno sia in altri modi lo richiamai [sulla
retta via]. Così poco si curò di esse! 136. Cadde tanto giù, che tutti i rimedi alla sua salvezza erano ormai inefficaci, fuorché mostrargli le genti dannate.
139. Perciò varcai la porta dei morti [alla grazia divina] e, piangendo, rivolsi le mie preghiere a colui
che l’ha condotto quassù (= Virgilio). 142. La legge
eterna di Dio sarebbe infranta, se si passasse il Letè
e se si gustassero le sue acque senza [pagare] il
prezzo di un pentimento [sincero], che sparga lacrime».
I personaggi
La Processione ha un significato mistico: i sette
candelabri rappresentano i doni dello Spirito Santo
(sapienza, intelletto, consiglio, fortezza, scienza,
pietà, timor di Dio); i 24 seniori (=anziani) indicano
i libri dell’Antico Testamento, i quattro animali rappresentano i quattro evangelisti (Matteo, Marco, Luca, Giovanni), il carro indica la Chiesa, il grifone
con la sua duplice natura (il corpo di leone e la testa
d’aquila) indica il Messia, le donne indicano le tre
virtù cardinali (fede, speranza, carità) e le quattro
virtù teologali (prudenza, giustizia, fortezza, temperanza), i due vecchi rappresentano uno gli Atti degli
apostoli, l’altro le Epistole di san Paolo, i quattro
personaggi indicano le quattro epistole minori di
Giacomo, Pietro, Giovanni e Giuda, il vecchio rappresenta l’Apocalisse di Giovanni l’evangelista. Beatrice, che si trova sul carro, anticipa la ricomparsa
di Cristo tra gli angeli e le anime dei beati alla fine
del mondo.
Beatrice di Folco Portinari (1265-1290), che va
sposa a Simone de’ Bardi, è la donna a cui Dante
dedica la Vita nova (1292-93), una specie di diario
in cui il poeta parla del suo rinnovamento spirituale
provocato dall’amore verso di lei. Dopo la morte
della donna Dante ha una crisi spirituale, da cui
l’amico Guido Cavalcanti cerca di farlo uscire.
Quando la reincontra sul carro nel paradiso terrestre,
ella non è più la donna amata nella giovinezza, né la
donna stilnovistica di If II, 52-57. È ormai divenuta
il simbolo della fede e della teologia, senza le quali
la ragione umana non può portare l’uomo alla salvezza eterna, perciò si preoccupa con angoscia della
corruzione in cui versa la Chiesa. Essa accompagna
il poeta nei vari cieli, da quello della Luna a quello
di Saturno, poi fino alle Stelle Fisse. Alla fine del
viaggio però deve cedere la funzione di guida a
Bernardo di Chiaravalle, simbolo della fede mistica.
Nella processione essa è l’anticipazione del Messia
nel giudizio universale.
Commento
1. La processione con il suo simbolismo precede la
comparsa di Beatrice, una comparsa molto attesa e
preannunciata fin da If I, 121-126. Il Purgatorio è il
mondo dei simboli e l’esplosione di una intensa ritualità, come l’Inferno era stato un mondo più semplice, che si avvicinava all’esperienza concreta della vita quotidiana. Dietro alla processione sta la
complessa simbologia dell’Apocalisse di Giovanni
l’evangelista.
1.1. Il primo esempio di ritualità si trova in Pg I, 94-
105, quando Catone invita Virgilio a pulire le guance di Dante dalla fuliggine infernale e a cingergli i
fianchi con un giunco, simbolo dell’umiltà e della
perseveranza. In Pg II, 28-29, Virgilio invita Dante
a piegare le ginocchia e a congiungere le mani, perché sta giungendo l’angelo nocchiero del purgatorio.
In Pg VIII, 97-108, è ripetuto il rito della tentazione: ogni notte il serpente viene a tentare le anime,
ma due angeli lo cacciano. I riti appartengono al
mondo dell’immaginario, di cui l’uomo ha assoluto
bisogno per vivere. In séguito ad ogni cornice un angelo toglie una P, iniziale di peccato, dalla fronte
del poeta. Alla fine del Purgatorio c’è un altro rito
di purificazione, che si riallaccia organicamente a
quello di Pg I, 95-105: la doppia immersione nel
fiume Letè, che fa dimenticare i peccati commessi
(Pg XXXI, 91-105), e nel fiume Eunoè, che fa ricordare le buone azioni compiute (Pg XXXIII, 124-
135). 
Divina commedia. Purgatorio, a cura di P. Genesini 83
1.2. Il testo è denso e complesso. La proposizione
principale, molto semplice, è la seguente: «1. Quando i sette candelabri della processione […] 7. si
fermarono, i 24 anziani […] si volsero al carro come
al fine dei loro desideri». Ma le proposizioni dipendenti la rendono complessa e difficile. I sette candelabri rimandano alle sette stelle del «Grande Carro»
o «Orsa Maggiore», perciò il soggetto diventa «il
settentrion», «il septem triones», «i sette buoi», che
richiamano e rimandano, subito dopo, alle «sette
stelle più basse», cioè al «Piccolo Carro» o «Orsa
Minore». Le due costellazioni appartengono al cielo
delle Stelle Fisse, perciò il testo diventa: «il settentrion che non conobbe mai né tramonto né alba né
altra nebbia, se non il velo della colpa insegna a…,
come il settentrion più basso insegna a…». A loro
volta «i 24 anziani» mediante una perifrasi diventano «la gente verace, venuta prima tra il grifone e le
sette stelle (=i sette candelabri)». Insomma, traducendo in immagini più semplici, «Quando i sette
doni dello Spirito Santo si fermano, i 24 libri
dell’Antico testamento si voltano verso il carro, sul
quale sta Beatrice, anticipazione di Cristo, e una folta schiera di angeli. E Dante è di fronte ad essa».
1.3. Dovrebbe apparire subito lo sprofondamento
del discorso: «il septem triones», cioè «i sette
buoi», indicano qui le «sette stelle» che a loro volta
indicano i «sette candelabri» che a loro volta indicano i «sette doni dello Spirito Santo». I livelli del
discorso sono ben cinque; e ad essi vanno aggiunte
le dimensioni laterali del discorso: l’Orsa Maggiore o Grande Carro rimanda all’Orsa Minore o Piccolo Carro. Non basta: i versi indicano anche un rapporto simbolico tra ciò che succede in questo momento nel paradiso terrestre e la costituzione della
volta celeste. Il linguaggio ha una dimensione fisica
e metafisica. Il rapporto biunivoco («un termine indica una cosa e soltanto quella») è stato abbondantemente lasciato alle spalle, ma è sempre recuperabile, anche se risulta discorsivo e prolisso: «Quando i
sette candelabri, simbolo dei sette doni dello Spirito
Santo, si fermarono, i 24 anziani, simbolo dei 24 libri dell’Antico testamento, si volsero a guardare il
carro, simbolo della Chiesa, su cui si trovava Beatrice, simbolo di Cristo». Insomma: a) un livello del
discorso è traducibile in un altro; b) non ostante la
possibilità di usare il discorso complesso, Dante insiste più volte, soprattutto in Pd XXXIII, sui limiti di
esprimibilità del discorso; c) in Pg XXXII, 106-160
(i sette riquadri che riassumono la storia della Chiesa), si incontra un’altra variante del discorso complesso, vale a dire il discorso profetico.
2. Le processioni, molto diffuse nel Medio Evo, riprendono il trionfo militare di cui era insignito il generale romano vincitore e il suo esercito: un lungo
corteo, costituito dal generale sulla biga, seguìto dai
soldati, dai prigionieri e dal bottino di guerra, che
percorreva le vie di Roma. Ai due lati era la folla
osannante. Esse sorgono inizialmente in contrapposizione alle cerimonie romane, poi per sostituirsi a
queste, che decadevano come la potenza dell’Impero. Nel Medio Evo hanno un significato religioso
e sono soggette ad una particolare attenzione da parte della Chiesa: in processione sono portate ad esempio le reliquie dei santi, seguìte dalla folla dei
fedeli. Esse costituiscono un momento di vita comunitaria nello spazio pubblico e di fede vissuta coralmente. peraltro la Chiesa si appropria del mondo
pagano e gli impone il suo sigillo. Le cerimonie che
inventa si sovrappongono a quelle del mondo che si
sta disfacendo: i santi (e il loro culto) si sovrappongono e sostituiscono gli eroi e i semidei del mondo
antico. La popolazione continua ad avere quel mondo immaginario e simbolico di cui ha bisogno. Un
caso particolare di processione è costituito dai gruppi di disciplinati, che a partire dal 1260 percorrono
le città italiane e europee fustigandosi pubblicamente, per fare penitenza.
3. Beatrice rimprovera aspramente Dante quando
questi la vede sul carro trionfante. Essa è severa come Catone, il guardiano del purgatorio (Pg I, 28-
49). Con la donna il poeta ha un rapporto masochistico. Prova piacere a farsi maltrattare. Ben inteso,
si fa maltrattare perché ha abbandonato la via del
bene e perché vuole ritornare sulla retta via... In séguito però il rapporto diviene quello di una madre
con il figlio. Alla fine del viaggio però egli si stacca
anche dalla donna, la quale, come simbolo della fede e della teologia, non può più accompagnarlo. Lo
aspetta san Bernardo, simbolo della fede mistica, il
quale si rivolge alla Vergine Maria, affinché interceda per il poeta presso Dio. La Vergine Maria intercede, ma è Dio stesso che interviene, affinché
Dante abbia una visione mistica di Lui.
3.1. La donna da del tu a Dante. Il poeta le dà con
deferenza del voi. Come era successo con Farinata
degli Uberti (If X). In Pd XVI, 10-12, Cacciaguida,
il trisavolo di Dante, ricorda che i romani hanno introdotto il voi, mentre la gente inurbata, preoccupata
dei «sùbiti guadagni», usa volgarmente il tu.
4. L’intervento degli angeli, che, pur restando silenziosi, si addolorano per Dante, provoca una complessa triangolazione tra Beatrice, Dante e gli angeli. Dante vede gli angeli schierati a suo favore. Beatrice rimprovera Dante, si accorge che gli angeli
provano compassione per Dante e si rivolge ad essi
per spiegare il rimprovero, quindi riprende il rimprovero a Dante. Gli angeli fanno sentire la loro
compassione per Dante e per un momento distolgono
Beatrice dal rimprovero al poeta. Questa triangolazione è molto complessa, ma è soltanto lo sviluppo
di altre triangolazioni: il violento rimprovero di
Virgilio a Capanèo (If XIV, 61-66); il breve intervento di Virgilio nel dialogo tra Brunetto Latini e
Dante (If XV, 97-99); l’approvazione di Virgilio
all’invettiva di Dante contro i papi simoniaci (If
XV, 121-132) ecc. In tutte le cantiche ci sono incastri ugualmente complessi. In If II, Virgilio parla con
Dante e riferisce della visita nel limbo che ha ricevuto da Beatrice, la quale gli ha anche raccontato
che in cielo la Vergine Maria, vedendo Dante in pericolo, si è rivolta a Lucia, che a sua volta si è rivolta a Beatrice. In Pg VIII due angeli scendono dal
cielo e si mettono a guardia della valletta, il poeta
parla con Nino Visconti, poi giunge il serpente tentatore, che è cacciato dagli angeli, quindi il poeta 
Divina commedia. Purgatorio, a cura di P. Genesini 84
parla con Currado Malaspina. E soprattutto in Pd
XXXIII san Bernardo e tutta la corte celeste si rivolgono alla Vergine Maria affinché essa ottenga da
Dio che il poeta possa sprofondare nell’essenza divina.
5. L’incontro di Dante con Beatrice era stato preannunziato fin da If I, 121-126, quando Virgilio dice
al poeta che se vorrà vedere le anime del paradiso
dovrà farlo con Beatrice, perché egli non lo può accompagnare. Ma questa anticipazione della comparsa della donna viene chiarita in If II, 52-126, quando
Virgilio spiega a Dante che in cielo tre donne lo proteggono: la Vergine Maria, Lucia e Beatrice; e aggiunge che la donna è venuta da lui nel limbo per
pregarlo di tirarlo fuori della selva oscura. Il poeta
usa la strategia dell’anticipazione, per incuriosire il
lettore e tenerne desta l’attenzione. Altre anticipazioni riguardano dove si trovano i fiorentini che fecero grande Firenze (If VI, 77-87) e, soprattutto, le
profezie sul futuro del poeta che compaiono lungo le
prime due cantiche e che saranno poi spiegate in Pd
XVII, 37-69. Queste anticipazioni, come ogni buon
narratore sa, provocano sospensione e attesa nel lettore, che continua a leggere, per saperne di più e per
scoprire come andrà a finire. Questa strategia si affianca al principio delle variazioni su un motivo
fondamentale: il dannato innominato (If III, 59-60),
l’anonimo fiorentino suicida (If XIII, 130-152),
Guido da Montefeltro, che non vuol dire il suo nome
ma poi lo dice (If XIII, 61-72), il nomen che è omen
(Pd XII, 61-81) ecc.
5.1. Le anticipazioni sono poi riprese e realizzate,
come in questo e in altri casi. Dante però fa anche
l’operazione opposta, fa cioè dei richiami al passato,
al viaggio ormai realizzato, in modo che il lettore lo
ricordo e lo riporti alla memoria. I richiami sono ora
espliciti ora impliciti. Qui Beatrice richiama esplicitamente il racconto di Virgilio di molti canti prima
(If II). Bonconte da Montefeltro (Pg II) rimanda implicitamente al padre Guido da Montefeltro (If
XXVII).
6. In questo canto più che in altri Dante ricorre anche a un altro abilissimo stratagemma: quello di farsi
dei complimenti facendosi fare dei rimproveri. Beatrice gli muove dei rimproveri, che sono effettivamente rimproveri e che sono, nello stesso tempo, anche straordinari complimenti! La donna dice che
«questi fu talmente dotato di virtù nella sua vita
giovanile, che ogni buona disposizione avrebbe fatto
in lui mirabile prova» (vv. 115-117). Per di più non
lo dice a Dante, lo dice agli angeli alla presenza del
poeta. E continua dicendo: «Ma tanto più maligno e
selvatico si fa il terreno, se riceve semi cattivi e se
non è coltivato, quanto più esso ha buone forze e
buone qualità naturali» (vv. 118-120). Un ulteriore e
raffinatissimo complimento! Insomma il poeta ha potuto allontanarsi tanto più dalla retta via quanto più
era di buone capacità. Beatrice dice che lo ha aiutato apparendogli in sogno per richiamarlo sulla retta
via. Ma Dante «cadde tanto giù, che tutti i rimedi
alla sua salvezza erano inefficaci, fuorché mostrargli
le genti dannate. Perciò varcai la porta dei dannati...» (vv. 136-139). Il poeta raggiunge l’estrema abiezione, perciò ella è costretta a fare l’estremo tentativo e a ricorrere al mezzo estremo (il viaggio nei
tre regni dell’oltretomba), per riportarlo sulla via del
bene. Così, piena di sollecitudine, chiede aiuto a
Virgilio, che lo ha accompagnato fino al paradiso
terrestre. Il poeta nel farsi l’elogio dimostra un’abilità estrema: riesce ad usare un’antitesi e/o un ossimoro che fonde il biasimo e il complimento, una
cosa e il suo opposto.
7. Prima di Beatrice il maestro Brunetto Latini aveva elogiato il poeta. E apertamente: «Ma quel popolo ingrato e malvagio, che anticamente discese da
Fiesole e che è ancor ruvido e duro come il monte e
la roccia, ti diventerà nemico perché ti comporti bene. Ciò è comprensibile, perché non può succedere
che tra gli aspri sorbi dia frutti il dolce fico. Un vecchio proverbio li chiama ciechi: è gente avara, invidiosa e superba. Tiènti pulito dai loro costumi! La
tua fortuna ti riserva tanto onore, che ambedue le
fazioni vorranno farti a pezzi, ma l’erba sarà lontana
dal bécco (=non cadrai nelle loro mani)! Le bestie
venute da Fiesole si sbranino pure fra loro, ma non
tocchino la pianta sana, se nel loro letame ne cresce
ancora qualcuna, nella quale riviva la santa discendenza di quei Romani che vi rimasero, quando fu
fondato quel nido pieno di malvagità» (If XV, 61-
78).
8. Virgilio scompare in sordina: a un certo punto
Dante si accorge che non c’è più (vv. 49-51). Ma un
cenno che il suo compito era finito si trova già qualche canto prima (Pg XXVII, 126-142). Non c’è un
addio alla ragione: essa deve ritirarsi abbassando il
capo, quando compare la fede, a cui deve cedere il
posto. Insomma si deve ricorrere alla ragione, quando serve la ragione; si passa alla fede quando serve
la fede. E ci si abbandona alla fede mistica, quando
anche la fede raziocinante e teologica mostra i suoi
limiti. Per tutta la Divina commedia il poeta aveva
detto che gli uomini e le cose si devono valutare non
da uno ma da più punti di vista, poiché un solo punto di vista è troppo povero, troppo limitato. È assolutamente insufficiente. E, quasi per dare l’esempio,
egli usa tutti gli strumenti che umanamente riesce ad
adoperare.
8.1. Virgilio scompare in sordina e senza salutare,
per diversi motivi, gli stessi che pervadono in moltissime altre occasioni il poema: a) il poeta non vuole ricorrere ad una soluzione ovvia; b) gli addii sono
in genere lacrimosi e noiosi, perciò da evitare; e soprattutto c) avrebbe tolto spazio a Beatrice, sulla
quale egli, come il lettore, è psicologicamente proiettato e concentrato (e proprio per questo motivo
non si accorge della scomparsa del maestro).
8.2. Il lettore invece s’immaginava un addio lacrimoso: Dante che piange, Virgilio che augura buon
proseguimento di viaggio, seguìto da un forte abbraccio. Ugualmente immaginava una Beatrice che
passeggiava per il paradiso terrestre, come soleva
fare a Firenze prima di morire, e che dà il benvenuto
al poeta. Lo scrittore invece coglie di sorpresa il lettore ed il critico, anzi più il critico che il lettore. Il
motivo è tanto semplice quanto banale: il critico è
inesperto di libri, che normalmente legge senza ca-
Divina commedia. Purgatorio, a cura di P. Genesini 85
pire; il lettore ha una grande esperienza delle storie
semplici e lacrimose, che magari non hanno un filo
logico ma che sono piene d’imprevisti e di colpi di
scena, che lo tengono desto e con il cuore in palpitazione sino all’ultima riga. La cultura del lettore di
romanzi venduti a peso è la migliore introduzione e
il migliore itinerarium mentis alla Divina commedia. Il poeta vuole meravigliare e stupire, il lettore
vuole essere meravigliato e stupito...
8.3. Il lettore si fa delle ipotesi sul proseguimento
del romanzo come del poema. Poi le confronta con
quanto incontra leggendo l’opera. In genere non indovina, perché lo scrittore si dimostra migliore di
lui. Egli però non se la prende: ha provato. E si sente
orgoglioso di essersi cimentato in una trama, in una
previsione, per quanto di poco conto e senza conseguenze narrative. Egli si sente così partecipe e coinvolto nella trama. Si sente felice perché ha toccato
con un dito e con l’intelletto il suo autore preferito.
Si sente protagonista del romanzo, e di volta in volta
indossa questa o quella veste. Dante prepara abilmente il terreno narrativo, per coinvolgere il lettore,
farlo partecipe, renderlo soddisfatto, spingerlo a proseguire la lettura. Il poeta è il deus ex machina che
poi prepara infiniti trabocchetti al lettore, più o meno esperto che sia. Quelli più famosi e più scoperti si
trovano in If III, «colui che fece per viltade il gran
rifiuto» (forse il papa Celestino V) e in If XXXIII, il
conte Ugolino della Gherardesca, che forse si è cibato con le carni dei suoi figli. Altri sono il Veltro
(If I, 100), il DUX (Pg XXXIII, 43) e chi è Matelda
(Pg XXVIII, 37-42).
8.4. Il poeta si preoccupa costantemente della soddisfazione del lettore. E cerca sempre di renderlo soddisfatto. Egli pensa in termini economicamente corretti qualche secolo prima che economisti di mestiere parlassero di clienti soddisfatti. Il passato riserva
sempre delle sorprese, più o meno gradite, secondo
che siamo ben disposti o pieni di pregiudizi nei confronti dell’oscurantismo medioevale.
9. Virgilio scompare dopo aver accompagnato Dante
per l’inferno e per il purgatorio. A questo punto sarebbe necessario ripassare con la memoria tutto il
viaggio del poeta latino: i suoi rapporti con Dante,
con i dannati e i purganti, i suoi successi e le sue difficoltà, la sua sicurezza e le sue incertezze, le sue
capacità e i suoi limiti. E tenere presente che egli indica il comportamento e le possibilità della ragione
in tutte queste circostanze. Dante lo usa costantemente per un parlar altro, per fare un discorso allegorico, morale e anagogico. L’unico discorso molteplice e complesso capace di avvicinarsi in modo
meno inadeguato alla complessità della realtà. La
stessa cosa poi si deve pensare di fare con Beatrice,
che qui appare e che prende il posto del poeta latino.
Alla fine del viaggio e del poema si deve fare per la
terza volta la stessa cosa con il protagonista del poema.
10. Anche Beatrice si colloca nel momento più bello
della vita di Dante, quando ha dato buona prova
come poeta della nuova corrente stilnovistica e si
appresta ad entrare in politica. Le previsioni sono
favorevoli, perché è accompagnato dalla fama poetica e da un responsabile tirocinio. Ma le cose vanno
diversamente dal previsto. E il poeta si trova esiliato
fino alla morte. Eppure sia lui sia noi ci possiamo
chiedere: era meglio una vita tranquilla e borghese a
pochi passi dal bel san Giovanni o era preferibile
mille volte la vita difficile di esiliato, costretto a
chiedere l’elemosina o quasi? Una vita però che avrebbe acuito il suo intelletto ed il suo cuore e che
lo avrebbe spinto a proporsi una missione addirittura
superiore a quella di Enea e di san Paolo? Insomma
il bene è tutto bene e sempre bene; ed il male è tutto
male e sempre male, oppure la vita – per il poeta
come per noi – è sempre molto più ambigua, molto
più complicata e molto più complessa di quel che ci
aspettiamo, e di quel che vorremmo? Due secoli dopo, precisamente nel 1512-13, Machiavelli nel
Principe, XXVI, dice che soltanto le difficoltà estreme riescono a mettere in luce le capacità del
principe. Ed anche dell’individuo.
11. Il canto è pieno di salmi:Veni, sponsa de Libano, Benedictus qui venis, In te, Domine, speravi. I
salmi si cantano coralmente e le anime li cantano
perché essi sono in sintonia con la loro condizione:
stanno espiano coralmente. Ed il lettore deve avvicinarsi al canto tenendo presente e recuperando dalla sua memoria il resto del canto o del salmo.
12. Dante riprende un’idea di If XXXIII: egli ascolta affascinato il battibecco tra maestro Adamo e Sinone, greco di Troia. E ad un certo punto Virgilio lo
rimprovera aspramente. Qui sono gli angeli che ascoltano le parole di Beatrice. Insomma essi origliano apertamente… In un’altra occasione il poeta
è messo da Virgilio a fare il guardone dietro ad una
roccia (If XXI, 58-66).
La struttura del canto è semplice: 1) la processione
si ferma e si mette a cantare; 2) sul carro in una nuvola di fiori appare Beatrice, mentre Virgilio scompare; 3) la donna rimprovera con asprezza il poeta e
lo accusa di averla dimenticata; 4) la gente della
processione invece esprime la sua compassione,
mentre il poeta si fa tutto lacrime e sospiri; 5) la
donna gli ricorda che, dopo morta, è intervenuta più
volte apparendogli in sogno, ma inutilmente; 6)
l’unico rimedio era mostrargli l’inferno, perciò si è
rivolta a Virgilio, che lo ha condotto fino al paradiso
terrestre; e 7) ora il pianto di un pentimento sincero
permette al poeta di varcare il fiume Letè.
Divina commedia. Purgatorio, a cura di P. Genesini 86
Canto XXXII
Tant’eran li occhi miei fissi e attenti
a disbramarsi la decenne sete,
che li altri sensi m’eran tutti spenti.
1
Ed essi quinci e quindi avien parete
di non caler – così lo santo riso
a sé traéli con l’antica rete! –;
4
quando per forza mi fu vòlto il viso
ver’ la sinistra mia da quelle dee,
perch’io udi’ da loro un “Troppo fiso!”;
7
e la disposizion ch’a veder èe
ne li occhi pur testé dal sol percossi,
sanza la vista alquanto esser mi fée.
10
Ma poi ch’al poco il viso riformossi
(e dico ‘al poco’ per rispetto al molto
sensibile onde a forza mi rimossi),
13
vidi ‘n sul braccio destro esser rivolto
lo glorioso essercito, e tornarsi
col sole e con le sette fiamme al volto.
16
Come sotto li scudi per salvarsi
volgesi schiera, e sé gira col segno,
prima che possa tutta in sé mutarsi;
19
quella milizia del celeste regno
che procedeva, tutta trapassonne
pria che piegasse il carro il primo legno.
22
Indi a le rote si tornar le donne,
e ‘l grifon mosse il benedetto carco
sì, che però nulla penna crollonne.
25
La bella donna che mi trasse al varco
e Stazio e io seguitavam la rota
che fé l’orbita sua con minore arco.
28
Sì passeggiando l’alta selva vòta,
colpa di quella ch’al serpente crese,
temprava i passi un’angelica nota.
31
Forse in tre voli tanto spazio prese
disfrenata saetta, quanto eramo
rimossi, quando Beatrice scese.
34
Io senti’ mormorare a tutti “Adamo”;
poi cerchiaro una pianta dispogliata
di foglie e d’altra fronda in ciascun ramo.
37
La coma sua, che tanto si dilata
più quanto più è sù, fora da l’Indi
ne’ boschi lor per altezza ammirata.
40
“Beato se’, grifon, che non discindi
col becco d’esto legno dolce al gusto,
poscia che mal si torce il ventre quindi”.
43
Così dintorno a l’albero robusto
gridaron li altri; e l’animal binato:
“Sì si conserva il seme d’ogne giusto”.
46
E vòlto al temo ch’elli avea tirato,
trasselo al piè de la vedova frasca,
e quel di lei a lei lasciò legato.
49
Come le nostre piante, quando casca
giù la gran luce mischiata con quella
che raggia dietro a la celeste lasca,
52
turgide fansi, e poi si rinovella
di suo color ciascuna, pria che ‘l sole
giunga li suoi corsier sotto altra stella;
55
men che di rose e più che di viole
colore aprendo, s’innovò la pianta,
che prima avea le ramora sì sole.
58
1. I miei occhi erano tanto fissi e attenti a soddisfare
la sete decennale [di vedere Beatrice], che gli altri
sensi mi erano tutti spenti. 4. Ed essi da una parte e
dall’altra avevano come una parete di noncuranza – a
tal punto il santo sorriso [della mia donna] li trasse a
sé con la forza dell’antico amore! –; 7. quando per
forza rivolsi il mio viso alla mia sinistra verso quelle
dee (=le tre virtù teologali), perché io udii da loro un
«Guardi troppo intensamente [Beatrice]!». 10. E la
capacità visiva, [che diminuisce] negli occhi poco
prima colpiti dal sole, mi fece rimanere per un po’ di
tempo senza la vista. 13. Ma, dopo che la vista si riadattò a vedere la luce minore (e dico minore in confronto alla luce sensibilmente maggiore [di Beatrice],
da cui mi distolsi controvoglia), 16. vidi che la processione gloriosa si era piegata sul suo lato destro, e
ritornava indietro con il sole e con le sette fiamme (=i
sette candelabri) di fronte. 19. Come una schiera [di
soldati] [stando riparata] sotto gli scudi, per mettersi
in salvo, si volge e si gira insieme con la propria insegna (=con la propria avanguardia), prima di poter
cambiare interamente la direzione; 22. così quella milizia del regno celeste (=i 24 seniori), che precedeva
[la schiera], ci oltrepassò completamente prima che il
carro voltasse il timone. 25. Poi le donne (=le sette
virtù cardinali e le tre teologali) ritornarono presso le
ruote, e il grifone riprese a trascinare il carico benedetto senza muovere perciò alcuna penna. 28. La bella
donna (=Matelda), che mi condusse al passaggio [del
Letè], Stazio ed io seguivamo la ruota [destra], che
fece la curva con un arco minore. 31. Così camminando lentamente per la profonda selva disabitata, per
colpa di colei (=Eva) che credette al serpente, un canto angelico regolava i nostri passi. 34. Forse ci eravamo allontanati di tanto spazio quanto ne copre una
freccia scoccata per tre volte, quando Beatrice scese
[dal carro]. 37. Io sentii mormorare da tutti «Adamo!». Poi si misero in cerchio intorno ad una pianta
completamente priva di foglie e di ogni altra fronda su
ciascun ramo. 40. La sua chioma, che si dilata tanto
più quanto più [il tronco] s’innalza, sarebbe stata ammirata dagli indiani nei loro boschi per l’altezza. 43.
«Beato sei, o grifone, perché con il becco non stacchi
da questo legno [il frutto] dolce al gusto, poiché [chi
ne mangia] si contorce poi per i dolori al ventre.» 46.
Così gridarono gli altri [posti] intorno all’albero robusto; e l’animale dalla doppia natura gridò: «Così, [rispettando il frutto di quest’albero], si conserva il seme
di ogni giustizia». 49. Poi si volse al timone che aveva
tirato, lo trasse al piede della pianta senza foglie e lo
lasciò legato a lei con un ramo di lei. 52. Come le nostre piante, quando [in primavera] scende giù la luce
del sole mischiata con quella [dell’Ariete], che manda
i suoi raggi dopo quella dei Pesci, 55. si fanno turgide
[di linfa], e poi ciascuna di esse si rinnovella con il
colore [dei fiori], prima che il sole leghi i suoi cavalli
sotto un’altra costellazione (=quella del Toro); 58. così, aprendo [fiori] dal colore meno vivo che le rose e
più vivo che le viole, si rinnovò la pianta, che poco
prima aveva i rami tanto spogli.
Divina commedia. Purgatorio, a cura di P. Genesini 87
Io non lo ‘ntesi, né qui non si canta
l’inno che quella gente allor cantaro,
né la nota soffersi tutta quanta.
61
S’io potessi ritrar come assonnaro
li occhi spietati udendo di Siringa,
li occhi a cui pur vegghiar costò sì caro;
64
come pintor che con essempro pinga,
disegnerei com’io m’addormentai;
ma qual vuol sia che l’assonnar ben finga.
67
Però trascorro a quando mi svegliai,
e dico ch’un splendor mi squarciò ‘l velo
del sonno e un chiamar: “Surgi: che fai?”.
70
Quali a veder de’ fioretti del melo
che del suo pome li angeli fa ghiotti
e perpetue nozze fa nel cielo,
73
Pietro e Giovanni e Iacopo condotti
e vinti, ritornaro a la parola
da la qual furon maggior sonni rotti,
76
e videro scemata loro scuola
così di Moisè come d’Elia,
e al maestro suo cangiata stola;
79
tal torna’ io, e vidi quella pia
sovra me starsi che conducitrice
fu de’ miei passi lungo ‘l fiume pria.
82
E tutto in dubbio dissi: “Ov’è
Beatrice?”.
Ond’ella: “Vedi lei sotto la fronda
nova sedere in su la sua radice.
85
Vedi la compagnia che la circonda:
li altri dopo ‘l grifon sen vanno suso
con più dolce canzone e più profonda”.
88
E se più fu lo suo parlar diffuso,
non so, però che già ne li occhi m’era
quella ch’ad altro intender m’avea chiuso
91
Sola sedeasi in su la terra vera,
come guardia lasciata lì del plaustro
che legar vidi a la biforme fera.
94
In cerchio le facean di sé claustro
le sette ninfe, con quei lumi in mano
che son sicuri d’Aquilone e d’Austro.
97
“Qui sarai tu poco tempo silvano;
e sarai meco sanza fine cive
di quella Roma onde Cristo è romano.
100
Però, in pro del mondo che mal vive,
al carro tieni or li occhi, e quel che vedi,
ritornato di là, fa che tu scrive”.
103
Così Beatrice; e io, che tutto ai piedi
d’i suoi comandamenti era divoto,
la mente e li occhi ov’ella volle diedi.
106
Non scese mai con sì veloce moto
foco di spessa nube, quando piove
da quel confine che più va remoto,
109
com’io vidi calar l’uccel di Giove
per l’alber giù, rompendo de la scorza,
non che d’i fiori e de le foglie nove;
112
e ferì ‘l carro di tutta sua forza;
ond’el piegò come nave in fortuna,
vinta da l’onda, or da poggia, or da orza.
115
Poscia vidi avventarsi ne la cuna
del triunfal veiculo una volpe
che d’ogne pasto buon parea digiuna;
118
61. Io non lo compresi, né qui (=sulla terra) si canta
l’inno che quella gente allora cantò, né riuscii ad
ascoltare tutto intero quel canto. 64. Se io potessi ritrarre come si assopirono gli occhi spietati [di Argo]
udendo [raccontare gli amori] di Siringa, gli occhi a
cui il vegliare costò così caro (=la vita); 67. come
un pittore che dipinga con un modello [davanti a sé],
disegnerei come io mi addormentai; ma chi vuole
dipinga pure come mi addormentai. 70. Perciò passo
sùbito a quando mi risvegliai, e dico che una luce
abbagliante mi squarciò il velo del sonno e una voce
mi chiamò: «Alzati, che fai?». 73. Come quando per
vedere i primi fiori del melo (=un primo saggio dello splendore di Cristo), che fa gli angeli ghiotti del
suo frutto (=della sua visione) e celebra perpetue
nozze in cielo, 76. Pietro, Giovanni e Giacomo condotti [sul monte Tabor] e vinti [dalla trasfigurazione
di Cristo], ritornarono [in sé sentendo] la parola [di
Cristo] dalla quale furono interrotti sonni ben più
profondi (=il sonno della morte di Lazzaro), 79. e
videro che la loro compagnia era diminuita sia di
Mosè come d’Elia, e che il maestro aveva cambiato
le vesti; 82. tale ritornai io, e vidi star [china] sopra
di me, [per svegliarmi], quella pia donna che poco
prima aveva condotto i miei passi lungo il fiume Letè. 85. E tutto dubbioso dissi: «Dov’è Beatrice?».
Ed ella: «Vedi che è sotto le novelle fronde
[dell’albero], seduta sulla sua radice. 88. Vedi la
compagnia (=le sette virtù) che la circonda: gli altri
se ne vanno in cielo dietro al grifone cantando una
canzone più dolce e più profonda». 91. E, se il suo
parlare fu più diffuso, non so dire, perché avevo già
gli occhi fissi in quella (=Beatrice), che mi aveva
precluso ogni altro intendimento. 94. Ella sedeva
tutta sola sulla nuda terra, lasciata lì come a guardia
del carro, che vidi legare [all’albero] dall’animale
dalla duplice natura. 97. In cerchio le facevano di sé
corona le sette ninfe (=virtù), tenendo in mano quei
lumi (=i candelabri) che resistono ai venti turbinosi
d’Aquilone e d’Austro. 100. «Qui in questa selva
(=nel paradiso terrestre) tu resterai per poco tempo;
poi sarai con me per sempre cittadino di quella Roma [celeste], della quale è cittadino lo stesso Cristo.
103. Perciò, a favore del mondo che vive nel peccato, tieni ora gli occhi fissi sul carro, e quel che vedi,
ritornato di là (=sulla terra), fa’ in modo di scrivere.» 106. Così disse Beatrice; ed io, che ero tutto
proteso ad ascoltare i suoi comandi, rivolsi la mente
e gli occhi dove ella volle. 109. Un fulmine non discese mai con un movimento così veloce da una
spessa nube, quando piove da quella parte del cielo
che è più lontana [dalla terra], 112. come io vidi
l’uccello di Giove (=l’aquila) calare giù lungo il
tronco, rompendo [una parte] della scorza, nonché
dei fiori e delle foglie novelle; 115. e colpì il carro
con tutta la sua forza. Questi si piegò come [si piega] una nave in un fortunale, vinta dalle onde, ora a
destra, ora a sinistra. 118. Poi vidi avventarsi nella
parte centrale del carro trionfale una volpe [tanto
magra], che pareva digiuna di ogni buon pasto. 
Divina commedia. Purgatorio, a cura di P. Genesini 88
ma, riprendendo lei di laide colpe,
la donna mia la volse in tanta futa
quanto sofferser l’ossa sanza polpe.
121
Poscia per indi ond’era pria venuta,
l’aguglia vidi scender giù ne l’arca
del carro e lasciar lei di sé pennuta;
124
e qual esce di cuor che si rammarca,
tal voce uscì del cielo e cotal disse:
“O navicella mia, com’mal se’ carca!”.
127
Poi parve a me che la terra s’aprisse
tr’ambo le ruote, e vidi uscirne un drago
che per lo carro sù la coda fisse;
130
e come vespa che ritragge l’ago,
a sé traendo la coda maligna,
trasse del fondo, e gissen vago vago.
133
Quel che rimase, come da gramigna
vivace terra, da la piuma, offerta
forse con intenzion sana e benigna,
136
si ricoperse, e funne ricoperta
e l’una e l’altra rota e ‘l temo, in tanto
che più tiene un sospir la bocca aperta.
139
Trasformato così ‘l dificio santo
mise fuor teste per le parti sue,
tre sovra ‘l temo e una in ciascun canto.
142
Le prime eran cornute come bue,
ma le quattro un sol corno avean per fronte:
simile mostro visto ancor non fue.
145
Sicura, quasi rocca in alto monte,
seder sovresso una puttana sciolta
m’apparve con le ciglia intorno pronte;
148
e come perché non li fosse tolta,
vidi di costa a lei dritto un gigante;
e baciavansi insieme alcuna volta.
151
Ma perché l’occhio cupido e vagante
a me rivolse, quel feroce drudo
la flagellò dal capo infin le piante;
154
poi, di sospetto pieno e d’ira crudo,
disciolse il mostro, e trassel per la selva,
tanto che sol di lei mi fece scudo
157
a la puttana e a la nova belva. 160
121. Ma, riprendendola per le sue laide colpe, la
mia donna la volse in tanta fuga, quanto furono capaci le ossa senza polpe. 124. Poi per dove era prima venuta, vidi scendere l’aquila giù nella parte
centrale del carro e lasciarla cosparsa di penne. 127.
E, come se uscisse da un cuore che si rammarica, tale uscì una voce dal cielo, e disse: «O navicella mia,
come sei carica di cattiva merce!». 130. Poi mi
sembrò che la terra si aprisse tra le due ruote, e vidi
uscirne un drago che conficcò la coda nel carro.
133. E, come una vespa che ritira il pungiglione,
traendo a sé la coda maligna, strappò [una parte] del
fondo, e se ne andò via serpeggiando. 136. Quella
che rimase, come la terra fertile si ricopre di gramigna, così si ricoprì delle piume [dell’aquila], offerte
forse con intenzione sana e benigna, 139. e ne furono ricoperte l’una e l’altra ruota e il timone, in tanto
[breve tempo] che un respiro mantiene la bocca aperta più a lungo. 142. Così trasformato, il santo
carro mise fuori delle teste da tutte le sue parti, tre
sopra il timone e una in ciascun angolo. 145. Le
prime erano provviste di corna come un bue, ma le
altre quattro avevano un solo corno in fronte: un simile mostro finora non fu mai visto. 148. Sicura,
come una roccia su un monte elevato, mi apparve
seduta sopra di esso una puttana discinta, che guardava intorno con gli occhi invitanti; 151. e come per
[vigilare] che non gli fosse tolta, vidi accanto a lei
un gigante ritto in piedi; e di tanto in tanto si baciavano l’un l’altra. 154. Ma, poiché rivolse a me gli
occhi avidi e invitanti, quel feroce drudo (=amante
disonesto) la flagellò da capo a piedi. 157. Poi, pieno di sospetto e reso feroce dall’ira, sciolse il mostro
e lo condusse per la selva, tanto che questa m’impedì di vedere 160. la puttana e la nuova belva.
I personaggi
Il carro indica la Chiesa. Le sue trasformazioni nei
sette riquadri indicano la storia della Chiesa dal periodo delle persecuzioni ad opera dell’Impero romano, indicato dall’aquila, ai tempi di Dante, quando la sede papale è spostata ad Avignone (1305).
Il serpente indica il demonio, che tenta Eva e riesce
a indurla a disubbidire Dio e a coinvolgere nella disobbedienza anche Adamo.
Adamo ed Eva sono i progenitori dell’umanità che
con il loro peccato di superbia e di disobbedienza a
Dio hanno fatto perdere all’uomo l’immortalità e la
vita felice nel paradiso terrestre (Gn 2, 5-3, 24).
La pianta dispogliata è la pianta di cui parla la Bibbia (Gn 2, 15-17): l’albero del bene e del male, di
cui Adamo ed Eva, disobbedendo a Dio, mangiano
il frutto. Essa rimane senza foglie e senza fiori, finché non viene Cristo a darle la nuova vita sacrificandosi per l’umanità sulla croce.
Il grifone con la sua duplice natura (il corpo di leone e la testa d’aquila) indica la duplice natura (umana e divina) di Cristo, il Messia, che viene a riparare la colpa di Adamo. Il grifone è detto beato,
perché non mangia il frutto dell’albero del bene e
del male, come invece aveva fatto Eva e Adamo,
portando alla rovina il genere umano. Anzi obbedisce al Padre e si sacrifica per la salvezza dell’umanità.
Beatrice siede sulla radice dell’Impero (=Roma),
dove ha sede la Chiesa, per mettersi a guardia dell’albero (=la verità rivelata). Essa prende il posto
del grifone (=Cristo), salito al cielo, vicino al carro
della Chiesa.
Argo, figlio di Agenore, aveva cento occhi, metà
vegliavano e metà dormivano. Era, moglie di Giove,
lo mette a custodia di Io, la sacerdotessa di cui Giove si era invaghito e che per vendetta aveva trasformato in vacca. Mercurio però, per volere di Giove,
fa addormentare tutti gli occhi di Argo narrandogli
gli amori di Siringa per il dio Pan. Nel sonno lo uccide. Poi libera Io, che riprende l’aspetto umano. La
fonte di Dante è Ovidio, Metam. I, 568-747.
Il sonno e il risveglio di Dante indicano la morte e
la rinascita spirituale. Matelda lo invita a risorgere.
Divina commedia. Purgatorio, a cura di P. Genesini 89
Il Letè è il fiume del paradiso terrestre, che fa dimenticare il ricordo dei peccati commessi.
Il melo indica Cristo. L’immagine è ripresa dalla
Bibbia (Ct, 2, 3).
La trasfigurazione di Cristo avviene con Mosè ed
Elia sul monte Tabor alla presenza di tre apostoli,
Pietro, Giacomo e Giovanni (Mt 17, 1-8), che in cielo diventano simbolo delle tre virtù teologali (fede,
speranza, carità).
La storia della Chiesa in sette riquadri:
1. L’aquila che lacera l’albero indica l’epoca delle
persecuzioni dei cristiani ad opera dell’Impero romano. L’animale è normalmente simbolo dell’Impero.
2. La volpe indica l’epoca delle eresie nei primi secoli della storia della Chiesa.
3. L’aquila che lascia alcune penne cadere sul carro
indica la donazione di Costantino, fatta con buona
intenzione ma foriera di cattive conseguenze.
4. Il drago che sbuca tra le ruote del carro indica
l’Anticristo (o Satana), sull’esempio dell’Apocalisse
(12, 3-9). Secondo altri è Maometto, che tolse alla
Chiesa le regioni convertite alla fede.
5. Il carro che si ricopre delle penne dell’aquila indica la cupidigia di ricchezza e di potere politico,
che ha portato la Chiesa all’estrema corruzione del
presente.
6. Le penne dell’aquila che si trasformano in teste
cornute indicano la crescente ricerca di ricchezza e
di potere politico, che trasformano la Chiesa in un
essere mostruoso. L’immagine proviene dall’Apocalisse (17, 3).
7. La puttana discinta e il suo drudo indicano la
Chiesa e l’Impero (o meglio il potere politico), che
ora vanno d’accordo, ora sono in contrasto. La puttana discinta proviene dall’Apocalisse (17, 1). Il
drudo, cioè l’amante disonesto, indica, nel presente, Filippo il Bello, re di Francia, che ad Anagni offende il papa Bonifacio VIII (1303) e che poi riesce
a far trasferire la sede papale ad Avignone (1305).
La voce celeste è forse la voce di san Pietro, che si
lamenta perché la sua navicella ha caricato cattiva
merce, appunto la donazione di Costantino. Dante
aveva già usato l’immagine della Chiesa come una
navicella nell’Epistola, VI, 1.
La nova belva, su cui sta seduta la puttana discinta,
indica il trasferimento della sede papale da Roma ad
Avignone ad opera del papa Clemente V, succubo
del re francese Filippo il Bello.
Commento
1. In Pg XXX Dante entra con impeto nel mondo dei
simboli. Il simbolismo caratterizza la Divina commedia fin da If I, quando il poeta, persosi nella selva
oscura, è ostacolato da tre fiere, simbolo di tre vizi,
e riceve l’aiuto da Virgilio, simbolo della ragione.
Ed era continuato per l’Inferno e poi per il Purgatorio: il rito della purificazione di Pg I, gli angeli che
tolgono una P, che indica un peccato. Ora però il
poeta entra completamente nel mondo dei simboli:
attraverso i simboli ricostruisce la storia della Chiesa, dal passato al presente. Il carro (simbolo della
Chiesa) era comparso fin da Pg XXX. Su di esso era
Beatrice (simbolo del Messia). Ora egli tratteggia
non come storico né come poeta ma come profeta
la storia della Chiesa. Le immagini, i simboli, il tono profetico è preso dai Vangeli e soprattutto dall’Apocalisse. La scienza è un linguaggio semplice,
chiaro e descrittivo. La profezia è un linguaggio
complesso, oscuro e denso, capace di assorbire dentro di sé la realtà designata. Il carro, uno strumento
quotidiano che non dà particolari problemi, diventa
un simbolo, il simbolo della Chiesa, che deve procedere trascinata dal grifone, simbolo del Messia,
perché come il Messia ha due nature. Ugualmente
l’aquila, la volpe, le penne, il drago, la puttana e il
drudo diventano simbolo di altro. Normalmente il
linguaggio designa in modo diretto la realtà, ma nel
caso del linguaggio profetico succede il contrario. Il
linguaggio acquista una forza estrema, capace di assorbire la realtà dentro di sé. Il potenziamento è dovuto al fatto che non la parola puttana o drudo designano la realtà, ma la realtà, designata dalla parola, designa un’altra e più profonda realtà. Insomma
la parola carro, aquila, penne, puttana designano
l’oggetto, ma l’oggetto designa immediatamente un
altro oggetto, cioè la Chiesa, l’Impero, la donazione di Costantino, il papa. Il Medio Evo ha scoperto
il mondo dei simboli leggendo l’Apocalisse ed ha
saputo usarlo adeguatamente per avvicinarsi, interpretare e modificare la realtà. E Dante per fare anche in questo ambito poesia.
2. In If I compaiono le tre fiere, la lonza, il leone e
la lupa, poi nella profezia di Virgilio la lupa viene
ricacciata nell’inferno da un cane, il Veltro. Qui si
ripete una situazione molto simile: l’aquila, la volpe
e il drago traviano la vita della Chiesa, il cui carro
è caduto nelle mani della meretrice e del drudo,
senza che all’orizzonte appaia una qualche possibilità che la situazione cambi e si rovesci. Il poeta è costantemente impotente, quando vede dispiegarsi davanti ai suoi occhi la storia della Chiesa.
3. Il sonno di Dante rimanda al sonno che lo ha fatto
smarrire nella selva oscura. L’immersione nel Letè
gli aveva fatto dimenticare i peccati commessi (Pg
XXXI). Qui egli risorge a nuova vita. Matelda usa le
parole che sul monte Tabor Cristo dopo la trasfigurazione rivolge ai tre discepoli, che si erano addormentati: «Sùrgite et nolìte timere!» («Alzatevi e
non abbiate paura!») (Mt 17, 7).
4. Beatrice invita Dante a guardare con attenzione e
a fissare nella memoria i sette riquadri, che vedrà di
lì a poco: deve riferirli una volta che sarà ritornato
sulla terra. Dante si era chiesto fin da If II, 31-33,
qual era il senso del suo viaggio oltremondano. Ora
riceve indicazioni più precise. L’investitura ufficiale del suo viaggio sarà data in paradiso dal trisavolo
Cacciaguida (Pd XVII, 124-142).
5. Il grifone indica Cristo e le sue due nature, umana
e divina. Ha la testa e le ali d’aquila, mentre il corpo è di leone. Il tema della duplice natura di Cristo
è ripreso in Pd XXXIII, 127-132.
6. La meretrice lasciva e il drudo violento danno fisicamente l’idea della tempesta e della corruzione
in cui è caduta la Chiesa ai tempi del poeta e
dell’impotenza di Beatrice di porvi rimedio. U-
Divina commedia. Purgatorio, a cura di P. Genesini 90
gualmente Dante, il fedele, è impotente ed è costretto a stare a guardare.
6.1. La meretrice ha un precedente in If XVIII, 127-
136: Taidè, la puttana. È una donna sozza e scapigliata, che si graffia con le unghie merdose, che ora
si sdraia sedendosi sulle cosce, ora si rizza in piedi,
in attesa di nuovi clienti. La donna ripete i movimenti che era solita fare in vita. La prostituta, simbolo della Chiesa, arricchisce la lunga schiera delle
donne che appaiono nel poema (Beatrice, Lucia, la
Vergine Maria, Didone, Semiramide, Francesca da
Polenta, Taidè, Mirra, Pasife, Pia de’ Tolomei, Sapìa di Siena, Gentucca, Matelda, Piccarda Donati,
Costanza d’Altavilla, Cunizza da Romano, Raab
ecc.).
7. I danni alla vita spirituale provocati dalla donazione di Costantino erano stati condannati già in If
XIX, 115-117. Anche lì c’è un riferimento all’Apocalisse e si usa la stessa idea e la stessa espressione
forte: la Chiesa fu vista puttaneggiare coi regi dallo
scrittore sacro (v. 108).
8. Il drago è un animale derivato dalla mostruosa
combinazione di uccello, grifone, leone e serpente.
Qui indica il drago dell’Apocalisse (12, 9), cioè Satana, che lascia l’abisso infernale, opera per vie sotterranee e con le lusinghe di beni terreni getta nello
scompiglio e porta al traviamento la Chiesa e i fedeli. In Pg VIII, 100-108, ricompare per tentare simbolicamente le anime purganti che per la notte si sono
messe al riparo nella valletta. Ma i due angeli, posti
a guardia delle entrate della valle, lo cacciano via
da dove era venuto. Il Satana di Dante, scagliato da
Dio giù dal cielo e conficcato all’inferno, cioè al
centro della terra e dell’universo, ha un aspetto molto diverso: è un gigante con tre teste e sei ali e nelle
tre bocche maciulla un dannato (If XXXIV). D’altra
parte era prerogativa del diavolo la capacità di potersi trasformare, poiché nella vita le lusinghe mondane acquistano mille forme: i pagani adorano un
unico dio d’oro e d’argento, i papi invece ne adorano cento (If XIX, 112-114).
9. Il drudo, cioè l’amante disonesto (in Dante il termine ha sempre significato negativo), è, nel presente, Filippo il Bello, re di Francia. Sciarra Colonna,
suo luogotenente, offende il papa Bonifacio VIII catturandolo e schiaffeggiandolo («schiaffo di Anagni»). Il sovrano ha poi la forza d’imporre un papa
francese, Clemente V (1305-1314), e di fargli trasferire la sede papale ad Avignone, dove poteva più
facilmente controllarla. Il drudo che slega il carro
della Chiesa dall’albero del bene e del male e lo trascina nella selva con la meretrice indica appunto il
trasferimento della Curia romana da Roma ad Avignone. Il poeta non nomina Bonifacio VIII, suo acerrimo nemico, anche se riconosce che è stato offeso
dal sovrano francese. Ribadisce invece che ad opera
di Bonifacio VIII la Chiesa si era allontanata profondamente dagli insegnamenti del Vangelo, attratta
dai beni mondani. Di qui la lunga serie di papi simoniaci condannanti all’inferno (If XIX).
10. La storia profetica della Chiesa qui delineata va
confrontata con la storia delle quattro età dell’uomo
delineata in If XIV, 94-120, e con la storia dell’Impero delineata in Pd VI, 1-96. Le tre storie vanno
lette simultaneamente e tra loro integrate. Sulla storia dell’umanità, che è storia di decadenza da una
mitica età dell’oro alla corruzione del presente, il
poeta proietta la storia della Chiesa e la storia
dell’Impero, le due istituzioni che Dio ha suscitato
per riportare l’uomo sulla via che gli permette di
conseguire la felicità terrena e quella ultraterrena.
Più volte il poeta ha affrontato i problemi da più
punti di vista, perché soltanto più punti di vista permettevano di aggredire la complessità delle questioni.
11. La Divina commedia si presenta come un grande organismo, le cui parti sono collegate da una fittissima rete di rimandi e di richiami. D’altra parte
anche la visione della storia dell’umanità aveva le
stesse caratteristiche: Dio crea l’uomo, che gli disobbedisce. Lo caccia dal paradiso terrestre. Ma
preannunzia l’avvento di un Salvatore. E manda suo
figlio sulla terra a redimere l’umanità. Cristo è il
nuovo Adamo, venuto a riparare la colpa commessa.
Alla fine del mondo verrà a giudicare i vivi e i morti. La storia umana è storia di decadenza, dall’età
dell’oro si passa all’età dell’argento, del ferro (If
XIV, 94-120). Ad ogni occasione i medioevali rafforzavano e articolavano questa struttura teorica e
questa visione del mondo e della storia. E adattavano ad essa tutti gli avvenimenti, piccoli e grandi,
della vita umana. Lo scopo era quello di andare oltre l’apparenza sensibile, per mettersi in contatto
con lo scorrere profondo della storia, che pure esisteva, anche se Dio non permetteva che l’uomo lo
conoscesse e la ragione umana non era capace di capire: Ulisse è travolto da un uragano davanti alla
montagna del purgatorio (If XXVI, 136-142), Virgilio invita l’uomo ad accontentarsi di sapere che le
cose stanno così, altrimenti non era necessario che
Cristo s’incarnasse e venisse a salvare l’umanità (Pg
III, 31-39). Insomma la storia dell’umanità è prestabilita (Dio la conosce), anche se noi non la conosciamo. Ciò ha una straordinaria conseguenza: Dio,
che ha creato l’uomo e che è buono, non può che
avere massimizzato il bene e ridotto al minimo il
male. Ciò induce all’ottimismo e a sopportare fiduciosamente anche le più dure prove della vita. E di
una tale fiducia la società medioevale, come tutte le
società preindustriali, aveva un estremo bisogno.
11.1. Gli umanisti, che avrebbero lasciato alle spalle
l’oscurantismo medioevale, credevano invece alla
magia e all’alchimia. Non è detto che ciò sia un progresso... Questa volontà estrema di trovare il filo
conduttore, la chiave della storia perdura anche nei
secoli successivi, quando al pensiero religioso si affianca il pensiero laico. Nel Settecento gli illuministi propongono una visione della storia come progresso continuo ed inarrestabile. Nell’Ottocento –
da Hegel a Comte a Marx – si cerca il meccanismo
inevitabile e necessario che guida la storia umana.
Insomma una Provvidenza laica! Non si capisce bene l’utilità di sostituire una visione religiosa o metafisica della storia con un’altra, assolutamente equivalente alla prima.
Divina commedia. Purgatorio, a cura di P. Genesini 91
12. L’organicità e la compattezza dell’universo simbolico medioevale si vede anche nell’intenso rapporto che c’è tra cielo e terra: il cielo era percorso
continuamente, giorno e notte, da angeli che andavano e tornavano dalla terra. E nel rapporto che si
stabilisce tra i vivi e i morti, ben recepito in tutto il
Purgatorio.
13. L’Apocalisse è un’opera affascinante, che ha
colpito più di altre l’immaginario simbolico medioevale. Essa parla di un presente dominato dalle persecuzioni ai buoni e a coloro che vivono nella fede,
dominato dal male, dalla corruzione, dai nemici di
Dio, dall’Anticristo; e dell’avvento dell’agnello di
Dio, che farà una giustizia implacabile su tutti i suoi
nemici, fino all’annientamento totale dell’Anticristo. Il motivo del successo è facilmente intuibile: le
cose paurose esercitano un fascino particolare, a
maggior ragione se riguardano la propria vita e il
proprio futuro. L’una e l’altro non sono nelle capacità di controllo dell’uomo, perciò l’uomo cerca altre
vie, se non per controllare, almeno per conoscere ciò
che ineluttabilmente lo aspetta. Consapevole di tutto
ciò, Dante usa in molti casi il fascino ignoto e
l’oscurità delle profezie, per riportare il fedele sulla
retta via e per far scervellare i suoi commentatori...
Accanto alle cose oscure come le profezie (il Veltro
di If I, 101, il DUX di Pg XXXIII, 43, ecc.) egli pone anche i versi ambigui o reticenti: «Poscia, più
che ‘l dolor, poté ‘l digiuno», dice il conte Ugolino
della Gherardesca, lasciando in dubbio il lettore se
ha divorato i figli morti (If XXXIII, 75); «Iddio si
sal qual poi mia vita fusi», dice Piccarda Donati che
è stata rapita dal convento e costretta a sposarsi (Pd
III, 108).
13.1. Curiosamente Machiavelli nel 1512-13 non si
comporta in modo diverso da Giovanni e da Dante,
per suscitare il principe e le forze italiane che cacceranno i barbari dall’Italia (Principe, XXVI). Ricorre
ai testi antichi, alla Bibbia, infiamma gli animi, parla di estremo degrado del presente, riferisce di fatti
miracolosi avvenuti e cerca di proferire una profezia
che si autorealizzi. Non male per chi parla di Dio
con una fede tiepida e di maniera, e considera la
Fortuna come padrona di poco più della metà delle
azioni umane... Un po’ di buon senso vorrebbe che,
se esiste la Fortuna, non esiste Dio; e viceversa. Ma
quando si ha fretta di concludere (e di irretire), non
si va tanto per il sottile né si bada ai salti logici nei
ragionamenti.
La struttura del canto è semplice: 1) il carro fa
un’inversione e poi si ferma; 2) i componenti della
processione si mettono intorno ad un albero spoglio
celebrando il grifone; 3) il grifone lega il carro
all’albero, che rifiorisce; 4) Beatrice e le sette virtù
si mettono a guardia della pianta; mentre 5) Dante si
addormenta; 6) quando si sveglia vede un’aquila,
una volpe e un drago, che danneggiano il carro; poi
7) il carro si trasforma in un essere mostruoso, su cui
8) compaiono una meretrice e un gigante, che si baciano; 9) la meretrice rivolge gli occhi invitanti al
poeta, allora il gigante la frusta da capo a piedi;
quindi 10) slega il carro mostruoso dall’albero e con
la meretrice scompare nella selva.
Divina commedia. Purgatorio, a cura di P. Genesini 92
Canto XXXIII
‘Deus, venerunt gentes’, alternando
or tre or quattro dolce salmodia,
le donne incominciaro, e lagrimando;
1
e Beatrice sospirosa e pia,
quelle ascoltava sì fatta, che poco
più a la croce si cambiò Maria.
4
Ma poi che l’altre vergini dier loco
a lei di dir, levata dritta in pè,
rispuose, colorata come foco:
7
‘Modicum, et non videbitis me;
et iterum, sorelle mie dilette,
modicum, et vos videbitis me’.
10
Poi le si mise innanzi tutte e sette,
e dopo sé, solo accennando, mosse
me e la donna e ‘l savio che ristette.
13
Così sen giva; e non credo che fosse
lo decimo suo passo in terra posto,
quando con li occhi li occhi mi percosse;
16
e con tranquillo aspetto “Vien più tosto”,
mi disse, “tanto che, s’io parlo teco,
ad ascoltarmi tu sie ben disposto”.
19
Sì com’io fui, com’io dovea, seco,
dissemi: “Frate, perché non t’attenti
a domandarmi omai venendo meco?”.
22
Come a color che troppo reverenti
dinanzi a suo maggior parlando sono,
che non traggon la voce viva ai denti.
25
avvenne a me, che sanza intero suono
incominciai: “Madonna, mia bisogna
voi conoscete, e ciò ch’ad essa è buono”.
28
Ed ella a me: “Da tema e da vergogna
voglio che tu omai ti disviluppe,
sì che non parli più com’om che sogna.
31
Sappi che ‘l vaso che ‘l serpente ruppe
fu e non è; ma chi n’ha colpa, creda
che vendetta di Dio non teme suppe.
34
Non sarà tutto tempo sanza reda
l’aguglia che lasciò le penne al carro,
per che divenne mostro e poscia preda;
37
ch’io veggio certamente, e però il narro,
a darne tempo già stelle propinque,
secure d’ogn’intoppo e d’ogni sbarro,
40
nel quale un cinquecento diece e cinque,
messo di Dio, anciderà la fuia
con quel gigante che con lei delinque.
43
E forse che la mia narrazion buia,
qual Temi e Sfinge, men ti persuade,
perch’a lor modo lo ‘ntelletto attuia;
46
ma tosto fier li fatti le Naiade,
che solveranno questo enigma forte
sanza danno di pecore o di biade.
49
Tu nota; e sì come da me son porte,
così queste parole segna a’ vivi
del viver ch’è un correre a la morte.
52
E aggi a mente, quando tu le scrivi,
di non celar qual hai vista la pianta
ch’è or due volte dirubata quivi.
55
Qualunque ruba quella o quella schianta,
con bestemmia di fatto offende a Dio,
che solo a l’uso suo la creò santa.
58
1. «O Dio, sono arrivate le genti» le donne (=le
sette virtù) incominciarono a cantare la dolce salmodia, alternandosi ora a tre ora a quattro, e intanto
piangevano. 4. Beatrice, sospirando per la pietà, le
ascoltava, facendosi tale, che Maria si cambiò poco
di più sotto la croce. 7. Ma, dopo che le altre vergini le diedero la possibilità di parlare, si alzò dritta in
piedi e rispose con il volto infuocato dal rossore: 10.
«Passerà poco tempo, e non mi vedrete; e di nuovo, o sorelle mie dilette, passerà poco tempo, e voi
mi vedrete». 13. Poi si mise davanti a tutte e sette e,
con un cenno, dietro di sé mi fece andare con Matelda e con il saggio (=Stazio) che era rimasto con
me. 16. Così se ne andava. E non penso che avesse
fatto dieci passi, quando con i suoi occhi colpì i miei
occhi 19. e con l’aspetto tranquillo mi disse:
«Cammina più rapidamente, così, se io parlo con te,
tu puoi ascoltarmi meglio». 22. Non appena fui accanto a lei, come dovevo, mi disse: «O fratello, perché non provi a farmi domande, se ormai vieni con
me?». 25. Come coloro che, parlando davanti a un
loro superiore, sono troppo rispettosi, tanto che non
riescono a parlare chiaramente, 28. così avvenne a
me, che incominciai a voce bassa: «O madonna, voi
conoscete ciò che io devo sapere e ciò che serve per
rispondermi». 31. Ed ella a me: «Voglio che tu ormai ti sciolga dal timore e dalla vergogna, così che
tu non parli più come un uomo che sogna (=in modo
insensato). 34. Sappi che il vaso (=il carro della
Chiesa), che il serpente ruppe, una volta fu integro,
ma ora non lo è più. Ma chi ne ha colpa stia certo
che la vendetta di Dio non teme la [prova del]le
zuppe (=giungerà inesorabile). 37. Non resterà per
sempre senza eredi l’aquila che lasciò le sue penne
sul carro, per le quali esso prima divenne mostro e
poi preda. 40. Io vedo con certezza assoluta [in Dio]
(e perciò posso predirlo) che le costellazioni vicine
(=tra breve), libere da ogni intoppo e da ogni ostacolo, porteranno il tempo 43. in cui un cinquecento
dieci e cinque, inviato da Dio, ucciderà la meretrice
con quel gigante che pecca con lei. 46. Forse la mia
predizione oscura, come quelle di Temi e della
Sfinge, ti persuade poco, perché come queste è incomprensibile. 49. Ma ben presto i fatti diventeranno le Naiadi, che chiariranno questo grande enigma
senza danno per le pecore e per i raccolti (=per Dante). 52. Tu prendi nota. E, come da me sono dette,
così queste parole consegna ai vivi, la cui vita è un
correre verso la morte. 55. Quando tu le scriverai,
ricòrdati di non nascondere come hai visto la pianta
(=il carro della Chiesa) che ora qui è stata due volte
derubata. 58. Chiunque la derubi o ne spezzi i rami,
con un’azione sacrilega reca offesa a Dio, che la
consacrò soltanto per i fini da Lui prestabiliti. 
Divina commedia. Purgatorio, a cura di P. Genesini 93
Per morder quella, in pena e in disio
cinquemilia anni e più l’anima prima
bramò colui che ‘l morso in sé punio.
61
Dorme lo ‘ngegno tuo, se non estima
per singular cagione esser eccelsa
lei tanto e sì travolta ne la cima.
64
E se stati non fossero acqua d’Elsa
li pensier vani intorno a la tua mente,
e ‘l piacer loro un Piramo a la gelsa,
67
per tante circostanze solamente
la giustizia di Dio, ne l’interdetto,
conosceresti a l’arbor moralmente.
70
Ma perch’io veggio te ne lo ‘ntelletto
fatto di pietra e, impetrato, tinto,
sì che t’abbaglia il lume del mio detto,
73
voglio anco, e se non scritto, almen
dipinto,
che ‘l te ne porti dentro a te per quello
che si reca il bordon di palma cinto”.
76
E io: “Sì come cera da suggello,
che la figura impressa non trasmuta,
segnato è or da voi lo mio cervello.
79
Ma perché tanto sovra mia veduta
vostra parola disiata vola,
che più la perde quanto più s’aiuta?”.
82
“Perché conoschi”, disse, “quella scuola
c’hai seguitata, e veggi sua dottrina
come può seguitar la mia parola;
85
e veggi vostra via da la divina
distar cotanto, quanto si discorda
da terra il ciel che più alto festina”.
88
Ond’io rispuosi lei: “Non mi ricorda
ch’i’ straniasse me già mai da voi,
né honne coscienza che rimorda”.
91
“E se tu ricordar non te ne puoi”,
sorridendo rispuose, “or ti rammenta
come bevesti di Letè ancoi;
94
e se dal fummo foco s’argomenta,
cotesta oblivion chiaro conchiude
colpa ne la tua voglia altrove attenta.
97
Veramente oramai saranno nude
le mie parole, quanto converrassi
quelle scovrire a la tua vista rude”.
100
E più corusco e con più lenti passi
teneva il sole il cerchio di merigge,
che qua e là, come li aspetti, fassi
103
quando s’affisser, sì come s’affigge
chi va dinanzi a gente per iscorta
se trova novitate o sue vestigge,
106
le sette donne al fin d’un’ombra smorta,
qual sotto foglie verdi e rami nigri
sovra suoi freddi rivi l’Alpe porta.
109
Dinanzi ad esse Eufratès e Tigri
veder mi parve uscir d’una fontana,
e, quasi amici, dipartirsi pigri.
112
“O luce, o gloria de la gente umana,
che acqua è questa che qui si dispiega
da un principio e sé da sé lontana?”.
115
Per cotal priego detto mi fu: “Priega
Matelda che ‘l ti dica”. E qui rispuose,
come fa chi da colpa si dislega,
118
61. Per aver morso il frutto di quella pianta, in pena
[sulla terra] e in desiderio [nel limbo] per più di cinquemila anni Adamo ed Eva bramarono ardentemente [la venuta di] colui (=Gesù Cristo), che punì
su di sé quel morso. 64. Il tuo ingegno è addormentato, se non comprende che essa per un motivo singolare è tanto eccelsa ed ha fronde e rami rovesciati.
67. E, se i pensieri vani (=rivolti verso i beni terreni)
non fossero intorno alla tua mente come l’acqua del
fiume Elsa [che produce incrostazioni] e se il piacere di questi pensieri non fosse come il sangue di Piramo sul gelso, 70. solamente per tali circostanze
avresti capito che, nel divieto [di toccarlo], l’albero
indicava la giustizia di Dio dal punto di vista morale. 73. Ma, poiché io vedo che il tuo intelletto come
pietra fa fatica a capire e che per la sua durezza è
pieno di oscurità, così che ti abbaglia la luce delle
mie parole, 76. voglio anche che tu le porti dentro di
te, se non scritte, almeno dipinte, per lo stesso motivo per cui [a ricordo del pellegrinaggio] si porta il
bastone cinto [con un ramo] di palma». 79. Ed io:
«Così come la cera è segnata dal sigillo, che non
modifica la figura impressa, il mio cervello è ora segnato da voi. 82. Ma per quale motivo la vostra parola, da me desiderata, vola tanto alta sopra la mia
capacità [di comprendere], che quanto più si sforza
[di capire] tanto più è incapace [di farlo]?». 85.
«Affinché tu possa conoscere» disse «quella scuola
che hai seguìto e veda come la sua dottrina [non]
possa stare dietro alla mia parola; 88. e [affinché] tu
veda come la via della sapienza umana tanto si discosti dalla sapienza divina e quanto sia lontano dalla terra il cielo che gira più veloce.» 91. Perciò io
risposi: «Non ricordo di essermi mai allontanato da
voi, né di ciò ho la coscienza che mi possa rimordere». 94. «Se tu non te ne puoi ricordare» mi rispose
sorridendo, «ricorda almeno che oggi hai bevuto
l’acqua del fiume Letè. 97. E, se dal fumo si deduce
che c’è il fuoco, questa rimozione del ricordo dimostra chiaramente che c’è colpa nella tua volontà, che
è rivolta altrove (=non è rivolta verso di me). 100.
Ma d’ora in poi le mie parole saranno comprensibili,
quando sarà necessario che io le esprima chiaramente alla tua mente dura [a capire].» 103. Il sole si
manteneva più splendente e a passi più lenti sul cerchio di mezzogiorno (=sul meridiano), che si sposta
in relazione a chi lo guarda, 106. quando si fermarono (come si ferma chi guida un gruppo di persone,
se trova qualche notizia di grande o di piccola importanza) 109. le sette donne al margine di un’ombra smorta, simile a quella che la montagna proietta
sopra i suoi freschi ruscelli, [che scorrono] sotto le
foglie verdi ed i rami oscuri. 112. Davanti ad esse
mi parve di vedere uscire l’Eufrate ed il Tigri da
una fontana e, come due amici, separarsi lentamente. 115. «O luce, o gloria dell’umanità, che acqua è
questa che sgorga da un’unica fonte e che poi si divide?» 118. A tale preghiera Beatrice mi rispose in
questo modo: «Prega Matelda che te lo dica». La
bella donna mi rispose come fa 
Divina commedia. Purgatorio, a cura di P. Genesini 94
la bella donna: “Questo e altre cose
dette li son per me; e son sicura
che l’acqua di Letè non gliel nascose”.
121
E Beatrice: “Forse maggior cura,
che spesse volte la memoria priva,
fatt’ha la mente sua ne li occhi oscura.
124
Ma vedi Eunoè che là diriva:
menalo ad esso, e come tu se’ usa,
la tramortita sua virtù ravviva”.
127
Come anima gentil, che non fa scusa,
ma fa sua voglia de la voglia altrui
tosto che è per segno fuor dischiusa;
130
così, poi che da essa preso fui,
la bella donna mossesi, e a Stazio
donnescamente disse: “Vien con lui”.
133
S’io avessi, lettor, più lungo spazio
da scrivere, i’ pur cantere’ in parte
lo dolce ber che mai non m’avrìa sazio;
136
ma perché piene son tutte le carte
ordite a questa cantica seconda,
non mi lascia più ir lo fren de l’arte.
139
Io ritornai da la santissima onda
rifatto sì come piante novelle
rinnovellate di novella fronda,
142
puro e disposto a salire alle stelle. 145
121. chi si discolpa: «Gli ho detto questa ed altre
cose, e sono sicura che l’acqua del fiume Letè non
gliele ha fatte dimenticare». 124. E Beatrice:
«Forse la maggiore attenzione, che spesso spegne la
memoria, ha reso ciechi gli occhi della sua mente.
127. Ma vedi il fiume Eunoè che scorre laggiù:
conducilo alle sue acque e, come sei solita fare, ravviva la sua memoria, che ora è tramortita». 130.
Come un’anima gentile, che non cerca pretesti ma
che fa sua la volontà di altri, non appena qualche
segno gliela rende manifesta; 133. così la bella donna mi prese per mano e si mosse. A Stazio con grazia femminile disse: «Vieni con lui». 136. O lettore,
se io avessi uno spazio maggiore per scrivere, canterei anche in parte (=nei limiti delle mie capacità) la
dolcezza di quell’acqua, che non mi avrebbe mai
saziato. 139. Ma, poiché sono piene tutte le pagine
destinate a questa seconda cantica, il freno dell’arte
poetica m’impedisce di procedere oltre. 142. Io ritornai [al fianco di Beatrice] rinnovato da quella
santissima onda, così come le giovani piante sono
rinnovate dalle nuove fronde, 145. [con l’animo] puro e disposto a salire alle stelle.
I personaggi
«O Dio, sono arrivate le genti» è il primo versetto
del Salmo 78, che lamenta la distruzione di Gerusalemme ad opera dei caldei: «O Dio, le genti sono
penetrate nella tua eredità, hanno profanato il tuo
santo tempio».
«Passerà poco tempo, e non mi vedrete... » sono le
parole con cui Gesù preannuncia agli apostoli la sua
morte e la sua resurrezione (Gv 16, 16-18).
Il Cinquecento dieci e cinque in numeri romani diventa DXV, cioè per anagramma DVX, DUX, duce,
guida. Il poeta profetizza l’avvento di un duce, inviato da Dio, che ucciderà la meretrice (=la Chiesa
avignonese) e il gigante (Filippo il Bello, re di Francia) che giace con lei. Il duce sembrerebbe essere un
imperatore, poiché al momento la Chiesa si trova in
una gravissima crisi (la cattività avignonese) e non
sembra trovare in sé le forze per uscirne. Di qui
l’immediata identificazione con Enrico VII di Lussemburgo, proposta fin dai primi commentatori. La
profezia è legata a quella del Veltro di If I, 105.
Temi, figlia di Urano e di Gea e appartenente alla
stirpe dei Titani, è rappresentata con la cornucopia,
simbolo dell’abbondanza, e con la bilancia, simbolo
della giustizia. In Ovidio fa una oscura profezia a
Deucalione, famoso re della Tessaglia, e a sua moglie Pirra (Metam. I, 347-415).
La prova delle zuppe – si tratta di un’antica credenza fiorentina – permetteva all’omicida di sottrarsi
alla vendetta dei parenti della vittima, se riusciva a
mangiare per nove giorni consecutivi una zuppa di
vino sulla tomba della sua vittima.
La Sfinge nella mitologia greca è un mostro con il
corpo di leone alato ed il capo di donna. Stava su
una rupe presso Tebe ed uccideva tutti coloro che
non riuscivano a sciogliere questo enigma: «Qual è
quell’animale che parla, che alla mattina si muove
con quattro piedi, a mezzo giorno con due e alla sera
con tre?». I tebani promettono la signoria della loro
città a chi scioglie l’enigma e li libera dalla Sfinge,
la quale in séguito al suo scioglimento sarebbe morta. Vi riesce Edipo, figlio di Laio. La risposta è
l’uomo: alla nascita cammina a quattro zampe, nella
maturità con due, nella vecchiaia con tre. Sono esclusi coloro che si fermano per strada.
Naiadi sono ninfe delle fonti, ma non avevano capacità profetiche. Qui il poeta intende Laiades, usato
da Ovidio (Metam. VII, 759 sgg.) ed erroneamente
trascritto con Naiades, che indica il figlio di Laio,
cioè Edipo, che risolve il quesito posto dalla Sfinge,
un leone alato con il capo di donna.
Il fiume Elsa, un affluente dell’Arno, ha le acque
molto calcaree, che ricoprono rapidamente di una
pattina gli oggetti che vi sono immersi.
Piramo e Tisbe sono due giovani babilonesi che si
amano contro il volere dei genitori. Sono vicini di
casa e si parlano attraverso un foro fatto nel muro.
Un giorno si danno appuntamento fuori città sotto un
gelso. Arriva prima Tisbe, che per sfuggire a una leonessa si rifugia in una grotta. La leonessa però
macchia di sangue un velo che le è caduto. Quando
giunge e lo trova, Piramo pensa che sia stata sbranata, e si uccide. Il suo sangue bagna le radici del
gelso, i cui frutti bianchi da quel momento diventano vermigli. Tisbe sopraggiunge, trova l’amato ormai morente e si uccide anche lei. I due innamorati
sono così uniti nell’amore e nella morte. La fonte di
Dante è Ovidio, Metam. IV, 55-166.
L’albero rovesciato è l’albero del bene e del male
che già si trovava nel paradiso terrestre quando Dio
creò Adamo ed Eva (Gn 2, 15-17). Per aver mangiato il frutto di quella pianta, i progenitori devono
poi scontare la colpa rimanendo 5.000 anni nel limbo, fino alla discesa nel limbo di Gesù Cristo. Il 
95
poeta stabilisce un parallelismo tra l’antica offesa e
la nuova offesa fatta alla pianta dalla meretrice e dal
gigante, cioè dal papa Clemente V e dal re di Francia Filippo il Bello (1305).
Il Letè e l’Eunoè sono i due fiumi del purgatorio la
cui acqua fa rispettivamente dimenticare i peccati
commessi e ricordare le buone azioni. Essi quindi
purificano il poeta e lo preparano a salire alle stelle.
L’Eufrate ed il Tigri sono i due fiumi della Mesopotamia, tra i quali nacquero le prime civiltà (sumeri,
assiri, babilonesi). Il poeta fa riferimento ad essi per
dire che dalla fontana uscivano due fiumi abbondanti di acque. I due fiumi sono citati nella Bibbia
(Gn 2, 10-14).
Commento
1. Il canto inizia in un’atmosfera di amarezza dopo
le visioni della Chiesa del canto precedente: il drudo portava via con sé la meretrice. Il nuovo canto si
apre alla speranza: Dio invierà un Cinquecento dieci e cinque, che ucciderà la meretrice ed il gigante
che pecca con lei (vv. 40-45). E si sviluppa con un
lungo discorso tra Beatrice e Dante sulle difficoltà
che il poeta ha di capire le parole della donna (vv.
64-126). Ha quindi il momento rituale nell’immersione nel Eunoè, che rende il poeta pronto a salire
alle stelle (vv. 127-145).
2. Beatrice è piena di tristezza dopo le visioni della
Chiesa. E, per annunciare la morte e la resurrezione
della chiesa dalla corruzione presente, usa le parole
con cui Cristo ha annunziato la sua morte e la sua resurrezione: «Passerà poco tempo, e non mi vedrete;
e di nuovo, o sorelle mie dilette, passerà poco tempo, e voi mi vedrete» (Gv 16, 16). Poi chiede a
Dante di avvicinarsi, per dirgli cose ancora più importanti: la Chiesa, portata al male dal serpente,
metteva in pratica il Vangelo, ma ora non lo fa più,
ma la vendetta di Dio contro gli ecclesiastici responsabili della corruzione sarà inesorabile. E quindi la
donna lancia minacciosa la profezia del Cinquecento dieci e cinque, inviato direttamente da Dio sulla
terra, che ucciderà la fuia e il gigante che con lei
delinque.
2.1. L’invettiva di Beatrice e l’assicurazione sarà ribadita anche da san Pietro, che se la prende in modo
particolare con Bonifacio VIII (Pd XXVII, 10-66).
Essa rimanda a If XIX, il canto in cui il poeta condanna duramente i papi simoniaci
3. Chi sia il personaggio indicato dal numero Cinquecento dieci e cinque è uno dei problemi insolubili della Divina commedia. Ad esso si può aggiungere il problema di chi sia il Veltro, che ucciderà la
lupa «con doglia» (If I, 105) e chi sia Matelda, la
donna che il poeta incontra nel paradiso terrestre
(Pg XXVIII, 37 sgg.). Il testo fornisce i seguenti dati: è erede dell’aquila imperiale (vv. 37-38), avrà
autorità non per investitura ma direttamente da Dio
(v. 44) e vincerà il gigante e la meretrice (vv. 44-
45). Perciò gli interpreti lo identificano con Enrico
VII di Lussemburgo, Uguccione della Fagiuola, che
dopo la vittoria di Montecatini (1315) è chiamato
«messo di Dio», Cangrande della Scala, il Veltro (in
questo caso il problema è soltanto spostato). Forse il
problema è mal posto, perché si confonde profezia
con previsione.
3.1. Il Cinquecento dieci e cinque in numeri romani
si scrive DXV, che anagrammato diventa DVX,
DUX, duce, guida. Il duce sembra essere un imperatore perché è erede dell’aquila. Di qui l’immediata identificazione con Enrico VII di Lussemburgo
proposta fin dai primi commentatori, che possono
contare anche su Pd XXX, 133-138, dove Beatrice
indica a Dante il seggio che gli è riservato (di nessun altro personaggio il poeta predìce la salvezza).
A questo imperatore, che in un primo momento aveva suscitato gli entusiasmi del poeta, si perverrebbe
anche interpretando il passo secondo la tecnica
criptografica dell’Apocalisse (13, 18), che nel numero 666, scritto in ebraico, indicava in Nerone
l’Anticristo: il trionfo dell’imperatore coincideva
con l’avvento della sesta epoca di Cristo (il 1315).
In realtà Dante lascia indeterminato il personaggio,
come voleva la tecnica della profezia, perché così
creava un clima di timore e di attesa, che dava
all’eventuale personaggio il potere di realizzare la
profezia. Peraltro il poeta non poteva essere molto
preciso, altrimenti non faceva più una profezia, ma
una previsione (un’idea sconosciuta nel Medio Evo). Ma egli non aveva bisogno di una previsione,
aveva bisogno invece di un clima di attesa, in modo
che la profezia producesse la propria autorealizzazione. E in questa autorealizzazione erano coinvolti
colui che si sentiva investito dalla profezia, la cultura che in proposito si diffondeva in mezzo alla popolazione, la popolazione stessa, che nella convinzione
che la profezia si dovesse necessariamente realizzare spingeva in quella direzione, e la faceva realizzare.
3.2. Oltre a questo Dante ha una profonda conoscenza dell’animo umano e della cultura del suo
tempo e del mondo antico e sa che una cosa oscura
attira maggiormente l’attenzione di una cosa chiara
e comprensibile; e che una profezia o una minaccia
indeterminata incute timore, rispetto ed attesa in chi
ascolta, soprattutto se di bassa cultura. La Bibbia
giustamente diceva che «l’inizio della sapienza è il
timore verso Dio». D’altra parte la cultura della profezia si radicava nell’Apocalisse ed era particolarmente diffusa nel Duecento.
3.3. La profezia e l’attesa del Cinquecento dieci e
cinque è anche legata al fatto che per il poeta l’Impero era rimasto senza eredi legittimi con la morte
di Federico II di Svevia (1250). Serviva perciò un
personaggio, indicato profeticamente da tale numero, capace di restaurare l’Impero e di far ritornare la
Chiesa entro i suoi limiti. La situazione però era talmente grave (Impero vacante e di lì a poco cattività
avignonese), che occorreva l’intervento diretto di
Dio. Il poeta aveva ribadito le stesse tesi in Pg VI,
91-117, dove criticava la Chiesa che invadeva il potere politico e gli imperatori tedeschi che si occupavano della Germania e dimenticavano l’Italia.
3.4. La profezia di Beatrice si riferisce alla decadenza e alla corruzione che coinvolge la Chiesa e la
Curia romana, quando la sede papale è trasportata
ad Avignone (1305). Il riferimento è al papa Cle-
96
mente V e al sovrano francese Filippo il Bello. Dante si lamenta di ciò anche in Pd VI, 97-111, per
bocca dell’imperatore Giustiniano. Il poeta usa la
profezia (vv. 1-12) e immagini prese dall’Apocalisse (17, 8; vv. 31-45), per dare maggiore forza alle
sue parole. Inoltre stabilisce poco dopo un parallelismo tra offesa di Adamo ed Eva alla pianta del bene
e del male, che ora è rovesciata, e offesa presente
alla pianta della Chiesa. E come i progenitori hanno
pagato con 5.000 anni di limbo il loro peccato, così
pagheranno la meretrice e il gigante. La Chiesa viene definita fuia, ladra, poiché ha sottratto all’Impero
il potere temporale. Dicendo la profezia, Beatrice
usa le parole con cui Gesù Cristo annunciò agli apostoli la sua passione e resurrezione (vv. 10-13; Gv
16, 16-18).
3.5. La profezia del Cinquecento dieci e cinque
come quella del Veltro di If I, 105, s’inserisce in
quel filone delle profezie che era presente sia nella
Bibbia sia nel mondo pagano (l’oracolo di Delfi, la
Sibilla cumana ecc.) e che ha uno sviluppo straordinario nel Medio Evo con le sette millenaristiche,
che attendevano la discesa dello Spirito Santo e la
fine del mondo. D’altra parte in formato ridotto anche le parole di Farinata degli Uberti o di Brunetto
Latini sul futuro di Dante sono profezie. Tra le une e
le altre c’è però una profonda differenza: quelle sul
destino del poeta si realizzano, le altre invece sono e
continuano a rimanere profezie. Il motivo dovrebbe
essere chiaro. L’effetto di una profezia, l’impatto
che ha sulla realtà c’è e permane finché essa resta
tale, finché essa non si realizza. Essa dev’essere una
pressione costante esercitata sull’animo di chi ha la
cultura della profezia. Il timore della fine del mondo
costringe il credente a una vita più morale. Perciò è
opportuno che questo timore si mantenga e che anzi
sia incrementato.
3.6. La cultura della profezia è completamente diversa dalla cultura della previsione (o, meglio, il
contrario) che caratterizza il mondo della rivoluzione scientifica con cui si fa iniziare l’età moderna
(1543-1687). Occorre tenerlo presente. Ed occorre
tenere presente anche che non è possibile prendere
un mondo, considerarlo vero, e usarlo per valutare
l’altro mondo. Ogni mondo va compreso e capito in
sé. Il mondo medioevale è ricco di simboli. Il mondo
moderno e contemporaneo è altrettanto ricco di simboli, per quanto diversi da quelli dell’altro mondo.
D’altra parte nel mondo cosiddetto scientifico moderno pullula una bassa fauna, molto ascoltata ed apprezzata, di maghi, indovini, cartomanti, tarocchi e
imbroglioni. E si continua ad accusare di oscurantismo il Medio Evo. Dante ha messo giustamente
all’inferno questa schiera di sfruttatori della credulità altrui (If XX).
4. La profezia del Cinquecento dieci e cinque è legata a quella del Veltro di If I, 105: ambedue annunziano un inviato da Dio che ha il compito di riportare ordine nella società. E la loro azione sarà violenta: il primo ricaccerà la lupa all’inferno «con doglia»; il secondo ucciderà la prostituita e il gigante.
Il DUX s’identifica facilmente con un imperatore, il
Veltro sembrerebbe piuttosto un rinnovatore spirituale. Il Veltro e il DUX non sono quindi lo stesso personaggio: Dante insiste per tutto il poema che ci sono due soli e che ognuno deve restare nel suo ambito
e non deve invadere l’ambito dell’altro potere (Pg
XVI, 106-114). Perciò il Veltro rinnoverà la vita
della Chiesa ed eliminerà la corruzione. Il DUX riporterà in alto le sorti dell’Impero ed eliminerà i
conflitti che si annidano anche nella stessa città. La
reciproca collaborazione porterà al rinnovamento
spirituale della società.
5. A questo punto si pone un altro problema: quali
sono i rapporti tra la missione che il poeta attribuisce a se stesso (Pd XVII, 100-142) e queste altre due
figure. La risposta sembra facile: Dante non è un religioso né un politico, perciò non è né il Veltro né il
DUX, non può operare né un rinnovamento religioso
né un rinnovamento politico. Non gli spetta e non ha
i titoli per farlo. Egli è un laico e un cittadino privato, ed è il simbolo dell’individuo, della società civile o dell’umanità errante, che ha bisogno di una
guida per la salvezza terrena e di una guida per
quella ultraterrena. E come tale opera il rinnovamento. La Chiesa e l’Impero operano il rinnovamento dall’alto. Egli lo attua dal basso, con la cultura e con la poesia. E si riallaccia alla cultura e alle
attese profetiche che ormai erano diffuse nella società. Si riallaccia ai mistici e a Gioacchino da Fiore.
Anche lui riceve l’investitura direttamente da Dio.
6. L’albero è rovesciato per le ferite che ha subìto
dai progenitori ed ora dalla prostituta e dal gigante.
Per la gravità il poeta paragona la nuova situazione
a quella che agli inizi della storia dell’umanità ha
provocato la cacciata di Adamo e di Eva dal paradiso terrestre. E comunque qui il poeta non va a fondo
nella questione, e non si pone questo tortuoso problema: Dio vede fin dall’eternità che l’uomo è incapace di gestire il libero arbitrio e va ad infilarsi nei
guai ogni volta che può, ciò non ostante ha il coraggio di crearlo. Si tratta di masochismo allo stato
puro: i guai se li è andati proprio a cercare! Tutto
l’universo sarebbe stato più tranquillo senza l’uomo.
Per fortuna che allora non poteva volare e non poteva provocare altri guai come andare sulla luna! Icaro era stato soltanto un principiante di buona volontà. Affronta il problema altrove (Pd XV, 37-45).
7. Secondo la cronologia stabilita da Eusebio (265-
339ca.) e accolta da Dante, Adamo visse 930 anni e
rimase nel limbo per altri 4.302. Gesù Cristo quindi
nacque 5.200 anni dopo la creazione del mondo. I
greci non si erano mai posti il problema di quanto
fosse vecchio il mondo, poiché pensavano che Dio
fosse il mondo o che fosse coeterno con il mondo. Il
Genesi parla però di creazione, che comporta un inizio della storia nel tempo e spinge a calcolare quanto il presente sia lontano da quell’inizio. Eusebio affronta il problema e stabilisce una cronologia operando sugli anni di vita che nella Bibbia sono attribuiti ai patriarchi. Un uso certamente scorretto e forzato della Bibbia, ma ciò è una cosa secondaria. Ciò
che conta è avere intuito il problema; poi altri pensatori l’avrebbero chiarito. La pigrizia intellettuale
degli scienziati è tale che il problema viene ripreso
soltanto verso il 1770, e per cause esterne: dalle mi-
97
niere di carbone uscivano scheletri di animali che
non avevano il corrispondente tra quelli esistenti.
L’intuizione di Eusebio ha quindi resistito ed è rimasta disattesa per ben 1.470 anni. In altre parole le
sue idee sono state ritenute corrette per tutti questi
secoli. Così dai 6.000 anni di ieri la terra è giunta
ad avere i 20 miliardi di anni di oggi. Sembrerebbe
una venerabile età, ma, come fu detto, tutto è relativo.
8. Dante ha una precisa percezione del tempo reale,
oggettivo, quello scandito dall’orologio in Pg XI,
quando Oderisi da Gubbio paragona la fama terrena
ad un battito di ciglia rispetto all’eternità (Pg XI,
100-108). E anche una precisa percezione del tempo
psicologico: «Quando si ode o si vede una cosa, che
attiri fortemente su di sé l’anima, se ne va il tempo,
e l’uomo non se ne accorge, perché una facoltà è
quella che avverte il tempo, un’altra quella che raccoglie l’anima intera: questa è quasi legata [all’anima], quella ne è sciolta» (Pg IV, 8-12).
9. Beatrice insiste a lungo sull’incapacità del poeta
di capire (vv. 64-102): il suo ingegno è addormentato, è duro come pietra ed è pieno di oscurità.
L’impossibilità di capire le parole della donna dipende dal fatto che essa parla un linguaggio troppo
elevato per le capacità umane, indebolite dal peccato originale e costantemente rivolte a beni vani. La
donna perciò, quando vuole farsi capire, non si esprime per mezzo di parole (o di concetti), ma per
mezzo d’immagini (vv. 73-78). Ora Dante ascolta le
parole di Beatrice, senza capirle fino in fondo. Poi,
in un secondo momento le riorganizza in un discorso
razionale, traducendo in scrittura l’impronta impressa nella sua memoria. (vv. 79-81). La situazione mostra la differenza tra linguaggio divino e linguaggio
umano. Beatrice spiega al poeta con un esempio il
diverso livello tra le sue parole e le capacità umane
di capire: il poeta porta dentro di sé le parole che
ascolta come il pellegrino porta a casa il bastone
cinto da un ramo di palma per ricordare il viaggio e
l’intensa esperienza che ha fatto. Dante si dice disposto a riferire le parole che ha udito, anche se non
ne capisce il significato: la sua memoria sarà come
la cera su cui un sigillo ha impresso l’immagine. Ad
una analogia (quella del bastone del pellegrino) risponde con un’altra analogia (quella del sigillo che
imprime la cera).
10. Dante era stato immerso nel Letè ed aveva dimenticato le colpe commesse (Pg XXXI, 91-105).
Ora è immerso nell’Eunoè, che fa ricordare le buone
azioni compiute (Pg XXXIII, 124-135). Egli ha subìto questo duplice rito purificatorio che lo ha fatto
ritornare come i primi uomini prima del peccato originale. La duplice immersione rimanda al rito battesimale, che ai tempi di Dante era fatta per immersione e che era un’operazione pericolosa, perché,
come testimonia lo stesso poeta, poteva mandare direttamente a Dio (If XIX, 19-21). Rimanda anche al
preludio di questo rito, che si trova agli inizi del
Purgatorio, quando Catone invita Virgilio a lavare
con la rugiada il volto del poeta, coperto di caligine
infernale, e a cingergli i ianchi con un giunco, segno
di umiltà (Pg I, 94-99).
10.1. Anche Stazio deve immergersi come Dante
nell’Eunoè. Così completa la purificazione conseguita in purgatorio. I critici hanno pensato che soltanto Dante faccia l’immersione nel Letè, perché
non si è purificato nel purgatorio. Il poeta non nega
mai al lettore il diritto e la possibilità di assiomatizzare e di spiegare ogni verso del poema. O prima o
poi tale assiduità darà qualche frutto. È curioso però
il fatto che non ci sia una fila di anime in attesa,
come per Caronte sulle rive dell’Acherónte (If III) e
anime appena giunte come le anime portate dall’angelo nocchiero sulle rive del purgatorio (Pg II).
10.2. La ritualità religiosa è una costante della seconda cantica e la caratterizza rispetto alle altre due. In Pg VIII, 97-108, è ripetuto il rito della tentazione: ogni notte il serpente viene a tentare le anime, ma due angeli lo cacciano. I riti appartengono al
mondo complesso dei simboli e soltanto attraversando e manipolando il mondo dei simboli è possibile
purificarsi e accedere al paradiso. Da parte sua la
Chiesa ha ricoperto di riti le varie parti dell’anno
(Avvento, Natale, Epifania, Quaresima, Pasqua,
Pentecoste, Corpus Domini ecc.) e i momenti di
passaggio della vita del credente (battesimo, eucaristia, cresima, matrimonio, confermazione, ordine sacerdotale, estrema unzione). Gli uomini si sentono
più sicuri a contatto e protetti dai simboli.
11. Con Matelda il poeta continua le variazioni sul
motivo del nome detto (la norma), non detto (colui
che fece per viltà il gran rifiuto, l’anonimo fiorentino), che non si vuole dire ma che si dice (Guido da
Montefeltro), che non si vuole dire (lo stesso poeta
con Sapìa). Ora fa dire a Beatrice il nome di Matelda (vv. 118-119), che aveva incontrato sei canti
prima (Pg XXVIII, 37-42). La varietà e la sistematicità delle soluzioni mostrano che egli ha escogitato
ed applicato consapevolmente queste variazioni.
12. L’immersione nell’Eunoè e, poco prima, nel Letè rimandano alla cerimonia del battesimo, che purifica dal peccato originale e che apre alla vita cristiana. Al tempo di Dante il battesimo si faceva per
immersione, come il battesimo che Giovanni Battista impartì a Gesù Cristo nel fiume Giordano (Mt. 3,
13-17). Con il nuovo battesimo il poeta diventa
pronto e disposto a salire alle stelle.
13. Virgilio, la ragione pagana, è sostituito da un
personaggio dalla fede tiepida ed avaro come Stazio, che tuttavia ha finito di scontare la pena assegnata dalla giustizia divina ed è ormai pronto a salire al cielo. Ma lo spazio narrativo è ormai occupato
da Beatrice e da Matelda. Gli angeli, il carro, il
fiume fanno da rigoglioso scenario. Beatrice non
compare all’improvviso: è anticipata dalla figura enigmatica di Matelda. E non può comparire degnamente se non su un carro preceduto da una processione, che le attribuisce il trionfo che spettava ai
generali romani. Il trionfo in ambito cristiano può
spettare ora soltanto alla fede e alla teologia. Il Cristianesimo si sente in tutto erede della cultura e della ritualità romana.
13. Il poeta conclude rapidamente la permanenza
nel paradiso terrestre (vv. 136-141): il freno
dell’arte poetica gli impedisce di dilungarsi. Aveva 
98
fatto la stessa cosa concludendo l’Inferno: il viaggio
dal centro della terra alle spiagge del purgatorio dura soltanto 13 versi (If XXXIV, 127-139). Le tre
cantiche hanno quasi la stessa misura: 4.720, 4.755
e 4.758 versi rispettivamente. Ma l’uso di pochi
versi per dire molte cose è una costante dell’intero
poema.
13.1. I due canti finali sono simili e collegati anche
per il primo verso, che è il versetto iniziale di un inno e di un salmo: «Vexilia regis prodeunt inferni» e
«Deus, venerunt gentes». Si tratta dell’inno di Venanzio Fortunato, vescovo di Poitiers (sec. IV), cui
manca la parola inferni; e del Salmo 78, che lamenta la distruzione del tempio di Gerusalemme ad opera dei caldei.
La struttura del canto è semplice: 1) Beatrice lamenta la decadenza presente della Chiesa; quindi 2)
Dante, Beatrice, Matelda e Stazio riprendono il
cammino; 3) il poeta fa una domanda a Beatrice sul
presente e sul futuro della Chiesa; 4) la donna profetizza l’avvento di un Cinquecento dieci e cinque,
cioè di un DVX, mandato da Dio, che farà giustizia;
5) quindi svela il segreto dell’albero dalla chioma
capovolta, parla dell’acqua del fiume Letè che fa dimenticare le colpe commesse; poi 6) invita Matelda
a immergere il poeta nelle acque dell’Eunoè, che
fanno ricordare le buone azioni compiute; 7) ora il
poeta è pronto a salire alle stelle.
99
Riassunto di tutti i canti
Canto I: spiaggia del purgatorio; l’incontro con Catone di Utica, il guardiano del purgatorio; primo
mattino; Virgilio lava il viso e cinge i fianchi di
Dante con un giunco, simbolo di umiltà
Dante si rivolge alle muse, per poter cantare adeguatamente il purgatorio, dove le anime si purgano dei
peccati, per diventare degne di salire in cielo. L’aria
serena torna ad allietare i suoi occhi e il pianeta Venere risplende ad oriente, quando vede un vecchio
tutto solo. È Catone di Utica, che chiede se sono
fuggiti dalla prigione eterna dell’inferno. Virgilio
risponde che egli non è sotto la giurisdizione di Minosse (=è nel limbo), che Dante non ha ancora conosciuto l’ultima sera (=è vivo) e che in cielo si vuole
che percorra i tre regni dell’oltretomba, perché va
cercando la libertà dell’anima, che è così cara come
sa chi (come Catone) ha sacrificato la vita per essa.
Quindi lo prega per amore di Marzia, sua moglie,
che come lui si trova nel limbo, di lasciar loro attraversare il suo regno. Catone gli risponde che, se così
si vuole in cielo, non è necessario che lo lusinghi:
possono andare. Ma prima deve lavare il volto di
Dante e cingergli i fianchi con un giunco. Poi sparisce. Mentre l’alba vinceva l’ultima ora della notte, i
due poeti si avviano verso la spiaggia. Con la rugiada Virgilio lava il volto di Dante dal sudiciume infernale, quindi sulla spiaggia gli cinge i fianchi con
un giunco, che rinasce sùbito.
Canto II: antipurgatorio; l’angelo nocchiero; le anime giunte dalla foce del Tevere; Casella; il canto di
Casella; l’intervento di Catone; la partenza delle anime; la partenza dei due poeti
È primo mattino quando Dante e Virgilio vedono arrivare dalle foci del Tevere l’angelo nocchiero con
una nave che porta più di mille anime sulla spiaggia
del purgatorio. Le anime scendono dalla nave, quindi si meravigliano quando si accorgono che Dante è
vivo, e fanno calca intorno a lui. Una di esse cerca
di abbracciarlo, ma invano. È Casella, amico di
Dante. Il poeta gli esprime la sua contentezza nel
vederlo salvo; poi gli chiede perché è giunto soltanto ora sulla spiaggia del purgatorio. Casella risponde
che da tre mesi l’angelo nocchiero accoglie sulla sua
nave chiunque voglia salirvi. Dante allora lo prega
di cantargli una canzone d’amore, come faceva in
vita, per alleviargli l’animo dall’angoscia. Casella
intona Amor, che nella mente mi ragiona, una canzone scritta da Dante. Tutte le anime, il poeta e Virgilio sono affascinati dalla dolcezza del canto.
All’improvviso appare Catone, che rimprovera gli
spiriti e li invita ad andare senza indugio a purificarsi. Le anime riprendono subito il cammino. La partenza dei due poeti non è meno rapida.
Canto III: antipurgatorio; il rimorso di Virgilio per il
breve indugio; la sofferenza delle anime e i limiti
della ragione umana; Manfredi di Svevia e l’infinita
misericordia di Dio
I due poeti riprendono il viaggio. Dante vede soltanto la sua ombra davanti a sé, e si volta per cercare
Virgilio. Il poeta lo rassicura, e spiega: Dio permette
che le anime soffrano i tormenti, ma non vuole svelare all’uomo come ciò sia possibile. La ragione
umana non può capire tutto, altrimenti non sarebbe
stato necessario che Cristo venisse sulla terra. Poi
Virgilio chiede a una schiera di anime la strada meno ripida per salire sulla montagna. Un’anima gliela
indica, poi chiede a Dante se lo riconosce. Era biondo e bello e di gentile aspetto, ma un colpo di spada
gli aveva tagliato uno dei cigli. Dante risponde di
no. L’anima dice di essere Manfredi di Svevia e
racconta la sua storia: ferito a morte, pianse le sue
colpe e si rivolse a Colui che è infinita misericordia.
Il vescovo di Cosenza, se avesse riflettuto sull’infinita bontà di Dio, non avrebbe fatto disseppellire il
suo corpo per trasportarlo a lume spento fuori del regno di Napoli. Le scomuniche del papa e dei vescovi non possono impedire di ritornare a Dio e di ottenere il suo perdono. Chi muore scomunicato deve
rimanere però escluso dal purgatorio trenta volte il
tempo della scomunica, se tale periodo non è accorciato dalle preghiere dei vivi. Il poeta quindi può
riferire a sua figlia Costanza che egli è salvo.
Canto IV: antipurgatorio; il cammino impervio;
Dante si sente affaticato; Virgilio lo rassicura; Belacqua; la contentezza del poeta nel vedere l’amico
salvo
I due poeti procedono con le anime, quindi si staccano da esse. Dante si preoccupa perché la strada è
difficile e perché non vede la cima del monte. Poco
dopo invita la sua guida a fermarsi, perché non riesce più a proseguire. Così i due poeti si siedono.
Virgilio allora spiega dove si trovano in relazione a
Gerusalemme e ai due poli. Il poeta però è preoccupato per l’altezza della montagna. Virgilio lo rassicura: più salgono, più il cammino diventa facile.
Una voce interrompe la risposta di Virgilio. Proviene da una delle anime che stavano all’ombra dietro
la roccia. Dante si volta verso di lei, che sedeva abbracciandosi le ginocchia, e, colpito dalla sua pigrizia, la indica a Virgilio. L’anima allora alza un po’
il capo e, con ironia, invita il poeta a salire più in
fretta il monte. Dante lo riconosce: è l’amico Belacqua. Esprime la sua contentezza nel vederlo salvo.
Quindi lo rimprovera garbatamente, perché ha mantenuto la pigrizia che aveva in vita. Ma l’amico ha
la giustificazione pronta: è inutile che si affretti,
poiché l’angelo del purgatorio non lo lascerebbe entrare. Deve rimanere nell’antipurgatorio per tutto il
tempo in cui in vita ha rimandato il pentimento.
Questo tempo però può essere abbreviato dalle preghiere dei vivi. Virgilio richiama l’attenzione del
poeta: è ormai mezzogiorno, e deve riprendere il viaggio.
100
Canto V: antipurgatorio; Dante si distrae; il rimprovero di Virgilio; un gruppo di anime; tre di esse raccontano la loro storia: Jacopo del Càssero; Bonconte
da Montefeltro; Pia de’ Tolomei
Un’anima dietro di Dante vede l’ombra del poeta,
che si volta. Virgilio lo rimprovera per la distrazione. Poco dopo i due poeti incontrano un gruppo di
anime che cantano il Miserere. Anch’esse si meravigliano alla vista dell’ombra per terra. Virgilio
permette a Dante di ascoltarle, mentre continuano il
cammino. Quelle anime lo pregano di fermare un
po’ il suo passo. Esse morirono tutte di morte violenta e furono peccatrici fino all’ultimo istante. In punto di morte si sono pentite, hanno perdonato e son
morte in pace con Dio. Una di esse, Jacopo del Càssero, racconta la sua storia: a Oriago fu raggiunto
dai sicari di Azzo VIII d’Este, che lo uccisero. Prima di morire, egli vide le sue vene fare un lago di
sangue per terra. Un’altra anima, Bonconte da Montefeltro, chiede a Dante che preghi per lui, perché la
moglie e i parenti lo hanno dimenticato. Poi racconta la sua storia: con una ferita mortale alla gola arrivò dove il fiume Archiano confluisce nell’Arno.
Qui, invocando il nome di Maria, finì di vivere.
L’angelo di Dio prese la sua anima, ma il demonio,
per vendicarsi d’averla persa, scatenò un violento
temporale, che travolse il suo corpo e lo ricoperse di
detriti in fondo all’Arno. Il terzo spirito, Pia de’ Tolomei, prega Dante di ricordarla, quando sarà tornata sulla Terra e si sarà riposato. Nacque a Siena e
morì in Maremma. Il suo pensiero e il suo affetto sono ancora rivolti al marito, a cui augura di salvarsi.
Canto VI: antipurgatorio; le anime chiedono preghiere; Dante interroga Virgilio sull’efficacia delle
preghiere nell’Eneide; Sordello da Goito; l’invettiva
di Dante contro i signori d’Italia, la Chiesa, l’imperatore, lo stesso Dio, Firenze
Le altre anime fanno calca intorno a Dante e gli
chiedono preghiere. Dante promette, così si libera di
loro. Proseguendo il viaggio il poeta pone una domanda a Virgilio: sembra che nell’Eneide egli dica
che le preghiere non possano cambiare la volontà del
cielo; ma allora perché quelle anime chiedono preghiere? Virgilio risponde che nell’Eneide le preghiere non potevano cambiare i decreti del cielo
perché non erano rivolte al vero Dio. Continuando il
cammino, i due poeti sono colpiti da un’anima seduta tutta sola. Le si avvicinano, per chiedere la strada.
L’anima non risponde: chiede notizie del loro paese
e della loro vita. Quando Virgilio dice di essere di
Mantova, l’anima si alza e lo abbraccia: è Sordello
da Goito, suo conterraneo. Davanti a questa manifestazione di affetto tra i due conterranei che non si
erano mai conosciuti, Dante prorompe in una violentissima invettiva contro i prìncipi italiani, che non
riescono a convivere senza farsi guerra. Quindi se la
prende con la Chiesa, che invade l’ambito politico.
Se la prende con l’imperatore, che si preoccupa della Germania e che ha dimenticato l’Italia. Se la
prende con Dio, che sembra essersi dimenticato
dell’Italia. Infine se la prende con Firenze, il cui popolo ha sempre la parola giustizia sulle labbra, passa
il tempo a cambiare le leggi, a cacciare e a richiamare dall’esilio i suoi cittadini.
Canto VII: Virgilio risponde a Sordello; la legge del
purgatorio; la valletta dei principi negligenti; gli ospiti della valletta
Sordello chiede ai due poeti chi sono. Virgilio si
presenta e aggiunge di essere vissuto al tempo dell’imperatore Augusto. Sordello lo abbraccia nuovamente perché il poeta è una gloria degli italiani e ha
mostrato quanto può fare la lingua italiana. Virgilio
continua dicendo che non ha commesso alcuna colpa
e che si trova nel limbo tra coloro che morirono senza essere stati battezzati. Quindi gli chiede di indicargli l’entrata del purgatorio. Sordello risponde affermativamente, ma ormai è sera e la legge del purgatorio non permette di proseguire durante la notte.
E propone di fare una cosa loro gradita: lì vicino ci
sono anime appartate, le conoscerà con piacere. I tre
poeti vanno. La valletta è un luogo meraviglioso,
pieno di fiori, di profumi e di colori. Qui un gruppo
di anime canta il Salve, o Regina. Il mantovano non
li guida tra di loro: le possono riconoscere dal punto
in cui sono giunti, che offre una buona vista sulla
valletta. Quindi indica l’imperatore Rodolfo d’Asburgo che poteva sanare le piaghe dell’Italia e non
l’ha fatto; l’imperatore Ottocaro di Boemia, di gran
lunga migliore del figlio Venceslao IV, che si è abbandonato alla lussuria e all’ozio; Filippo III l’Ardito dal naso piccolo ed Enrico di Navarra dall’aspetto florido e in atteggiamento pensoso, che sono
rispettivamente il padre e il suocero di Filippo il
Bello, il disonore di Francia. Poi indica Pietro III
d’Aragona che si fregiò di ogni valore, ma i suoi figli Giacomo e Federico non hanno dato la stessa
buona prova; Enrico III d’Inghilterra, il re dalla vita
semplice, seduto in disparte, cha lascia una discendenza migliore di lui; infine il marchese Guglielmo
VII di Monferrato, le cui mire espansionistiche fanno ancora piangere il Monferrato e il Canavese.
Canto VIII: antipurgatorio; la preghiera della sera;
l’arrivo di due angeli con le spade di fuoco; la discesa nella valletta, Nino Visconti; le tre fiammelle
in cielo; l’arrivo e la fuga del serpente tentatore;
Corrado Malaspina e gli antichi valori
Sta ormai scendendo la sera, quando un’anima incomincia a cantare un salmo, seguìta da tutte le altre. Due angeli scendono dal cielo con due spade di
fuoco e si mettono all’entrata e all’uscita della valle. Sordello li invita a scendere nella piccola valle.
Un’anima fissa il poeta ed egli la riconosce: è Nino
Visconti, un amico di giovinezza, perciò esprime
tutta la sua contentezza nel vederlo salvo. L’anima
invita Dante, dopo che sarà tornato sulla terra, di dire alla figlia che preghi per lui. Sua moglie lo ha sùbito dimenticato e si è risposata. Essa mostra quanto
poco dura l’amore in una donna, se non è ravvivato
dalla presenza del marito. Sordello indica a Dante il 
101
serpente che, come ogni sera, cerca di entrare nella
valle, per tentare le anime. I due angeli scendono
rapidamente verso di esso e lo cacciano. Un’anima
intanto si avvicina a Dante e gli chiede notizie della
val di Magra: è Corrado Malaspina, nipote di Corrado il Vecchio. Dante dice che non è mai stato in
quei luoghi, ma che in tutta l’Europa si conosce per
fama la famiglia Malaspina, la quale continua a fregiarsi ancora degli antichi ideali di liberalità e di
prodezza. Corrado gli predice che entro sette anni
avrà una conferma diretta della sua opinione.
Canto IX: Dante sogna di essere sollevato da un’aquila; l’intervento di Lucia; l’angelo custode del
purgatorio; la porta del purgatorio
Dante si corica sull’erba con gli altri poeti. Sul far
del mattino, quando i sogni sono veritieri, gli pare in
sogno di vedere in cielo un’aquila con le penne dorate e pronta a calarsi. Poi gli pare che essa scenda
rapidamente su di lui, lo rapisca e lo porti fino alla
sfera del fuoco, dove sembra che ardano. Il calore è
tanto reale che si sveglia. Virgilio lo rassicura e gli
dice che ormai si trova in purgatorio. Poco prima,
mentre era addormentato, era giunta una donna, Lucia, per aiutarlo nel suo cammino e lo aveva portato
all’entrata del purgatorio ed egli l’aveva seguita.
Quando giunsero alla porta, Lucia e il suo sonno se
ne andarono via insieme. Dante vede una porta con
tre gradini, di colori diversi, che salivano fino ad essa, e un custode che sedeva silenzioso impugnando
una spada nuda che rifletteva i raggi del Sole. L’angelo chiede loro che cosa vogliono. Virgilio risponde che una donna del cielo, Lucia, aveva detto loro
di andare da quella parte. L’angelo li invita a salire.
Virgilio dice a Dante di chiedere umilmente che gli
apra la porta. Il poeta si getta devotamente ai suoi
piedi. L’angelo gli incide sette “P” di peccato sulla
fronte. Poi da sotto la veste prende due chiavi, una
d’oro, l’altra d’argento, con cui apre la porta. Spiega che la prima indica l’autorità divina, la seconda
permette di sciogliere il nodo del peccato. Le ha ricevute da Pietro, che gli disse di sbagliare ad aprirla
per troppa indulgenza piuttosto che a tenerla chiusa
per troppa severità, purché la gente si getti ai suoi
piedi e gli chieda con umiltà. Poi spinge l’uscio, avvisandoli che ritorna fuori chi si guarda indietro.
Quando girano sui cardini, gli stipiti della porta cigolano più della porta del tempio sotto la ruppe Tarpea, a cui Giulio Cesare sottrasse il denaro pubblico. Oltre la porta Dante sente cantare a più voci Ti
lodiamo, o Dio, ed ora capisce, ora non capisce le
parole.
Canto X: cornice prima; la salita alla cornice dei superbi; primo esempio di umiltà: l’annunciazione alla
Vergine; secondo esempio: Davide che danza; terzo
esempio: l’imperatore Traiano che compie un atto di
giustizia; i superbi della prima cornice
Dante sente chiudersi la porta del purgatorio alle sue
spalle. Poi i due poeti procedono e giungono alla
cornice prima. Il cammino è faticoso e il poeta si
stanca. Allora si fermano in una piana solitaria.
Dante si accorge che la parete del monte è ricoperta
di bassorilievi di una straordinaria perfezione, che
rappresentano esempi di umiltà. Il primo esempio è
l’angelo che annuncia a Maria che sarà madre di
Dio e Maria che accetta; il secondo esempio è il
giovane Davide che non si vergogna di danzare davanti all’arca dell’alleanza; il terzo esempio è
l’imperatore Traiano che fa giustizia a una vedova,
a cui era stato ucciso il figlio. Mentre il poeta guarda questi esempi di umiltà, giungono le anime dei
superbi, che hanno il capo piegato da un sasso e che
procedono lentamente. Virgilio intende chiedere loro la strada. Dante si lamenta che non vede bene.
Virgilio riconosce che anche lui inizialmente non
riusciva a capire e invita il poeta a tirare gli occhi:
sono anime che camminano sotto un sasso e che si
percuotono il petto. Alla vista di queste anime Dante
fa una riflessione sull’uomo che è un verme nato per
trasformarsi in una creatura angelica, ma che si lascia prendere dalla superbia e non attua la trasformazione. Le anime erano più o meno piegate secondo il peso del sasso che portavano. E chi dimostrava
più pazienza sembrava dire tra le lacrime: «Non ne
posso più!».
Canto XI: cornice prima, i superbi; Umberto Aldobrandeschi; Oderisi da Gubbio e la vanità della fama terrena; Provenzan Salvani e la sua azione di
umiltà
Le anime dei superbi, schiacciate dal sasso che piega loro il capo, recitano il Padre nostro. Dante pensa che, se esse pregano per noi, è giusto che anche
noi preghiamo per loro. In tal modo possiamo abbreviare la loro pena. Virgilio chiede a quelle anime
qual è la via più facile per salire il monte. Una di
esse invita i due poeti a seguirla, quindi si presenta:
è Umberto Aldobrandeschi e qui espìa l’arroganza
che ha sempre contraddistinto la sua famiglia. A
queste parole Dante china il capo. Un’altra anima lo
vede, lo riconosce e lo chiama. Il poeta a sua volta
lo riconosce: è Oderisi da Gubbio, e ricorda che in
vita egli voleva primeggiare nell’arte della miniatura. Oderisi ora è disposto ad ammettere che era più
bravo di lui Franco Bolognese, cosa che in vita non
avrebbe mai fatto. Ora riconosce che la fama terrena
è vana e di breve durata: Guido Guinizelli credeva
di primeggiare, ma Guido Cavalcanti ha oscurato la
sua fama. La gloria mondana è soltanto un soffio di
vento, che dura come un battito di ciglia rispetto
all’eternità. Davanti a lui c’è l’anima di Provenzan
Salvani. In vita fu signore di Siena, ora si bisbiglia
appena il suo nome. Dante chiede com’è entrato nel
purgatorio, se non è stato aiutato dalle preghiere dei
vivi. Oderisi risponde che Provenzan Salvani al
culmine della gloria andò nel campo (=piazza) di
Siena a chiedere l’elemosina, per riscattare l’amico
in prigione a Napoli. Quest’opera di umiltà gli aprì
la porta del purgatorio.
102
Canto XII: i due poeti lasciano i superbi; esempi di
superbia punita; le figure vive dei bassorilievi; l’angelo dell’umiltà; la salita alla cornice degli invidiosi
Virgilio invita Dante a lasciare Oderisi da Gubbio e
i superbi. Il poeta obbedisce. Quindi lo invita a
guardare per terra, dove ci sono splendidi bassorilievi, che mostrano esempi di superbia punita: Lucifero
precipitato dal cielo; il gigante Briareo ucciso da
Giove; i corpi dei giganti uccisi da Atena e da Marte nella battaglia di Flegra; Nemròd ai piedi della
torre di Babele; poi Niobe, Saul, Aracne, Roboamo;
ancora Alcmeone, Sennacherib, Ciro, Oloferne; e
infine la città di Troia, che li riassume tutti. Gli esempi formano l’acrostico della parola “VOM”,
uomo: gli uomini sono come i personaggi indicati.
Le figure apparivano vive. I due poeti continuano il
cammino. Virgilio invita Dante a guardare: davanti
a loro c’è l’angelo dell’umiltà. E a dimostrarsi riverente, così l’angelo lo fa salire. L’angelo li invita ad
avvicinarsi, poi con un colpo d’ala toglie una “P”
dalla fronte del poeta. Salendo la scala, Dante sente
alcune voci cantare Beati i poveri in spirito con
grande dolcezza. I due poeti salgono alla cornice
degli invidiosi. Dante si sente più leggero, perciò
chiede spiegazioni a Virgilio. Questi gli dice che gli
è stata cancellata la prima “P”. Quando tutte le “P”
saranno cancellate, potrà farsi guidare soltanto dalla
sua volontà. Allora Dante con una mano si tocca la
fronte per accertarsi delle parole di Virgilio. Una
“P” è scomparsa. Davanti a quell’atto il poeta latino
sorride.
Canto XIII: cornice seconda; la guida del Sole; le
voci che invitano all’amore; gli invidiosi; Dante parla agli invidiosi; Sapìa di Siena racconta la sua storia; la sorpresa di Sapìa
Dante e Virgilio salgono la scala che porta alla seconda cornice, dove sono puniti gli invidiosi. I due
poeti sentono voci che fanno cortesi inviti ad amare
il prossimo. Dante chiede spiegazioni. Virgilio risponde che con tali inviti le anime espìano l’invidia
di cui si sono macchiate in vita. Le anime sono vestite di rozzo cilicio, si sorreggono a vicenda ed
hanno gli occhi cuciti da un filo di ferro. Il poeta
chiede se tra loro c’è qualche italiano. Una di esse
risponde che lì ogni anima è cittadina soltanto del
cielo; egli intendeva dire che vivesse pellegrina in
Italia. Dante chiede all’anima chi è. L’anima è Sapìa di Siena e racconta la sua storia: quando i suoi
concittadini furono sconfitti a Colle di Val d’Elsa,
essa provò una soddisfazione superiore ad ogni altra,
tanto che sfidò lo stesso Dio. Alla fine della vita
volle fare pace con Lui, ma il suo debito non sarebbe
ancora diminuito, se Pier Pettinaio non l’avesse ricordata nelle sue preghiere. La donna poi chiede al
poeta chi è. Dante non dice il suo nome, riconosce
però che un giorno dovrà espiare il peccato dell’invidia e, soprattutto, quello di superbia. La donna si
meraviglia che sia vivo, quindi lo invita a pregare
per lei e a ricordarla ai suoi parenti, quando sarà
tornato sulla Terra.
Canto XIV: cornice seconda, gli invidiosi; Guido
del Duca e Rinieri da Calboli; le bestie che abitano
la valle dell’Arno; le stragi future di Fulcieri da
Calboli; Guido del Duca parla di sé e delle grandi
famiglie di Romagna; le voci che gridano esempi
d’invidia punita
Due anime, Guido del Duca e Rinieri da Calboli,
sentono l’avvicinarsi dei due poeti e si accorgono
che Dante è vivo. Perciò una di esse, Guido del Duca, chiede cortesemente a Dante di dire chi è, perché esse sono molto stupite. Dante risponde che in
Toscana scorre un fiume che nasce dal monte Falterona e che bagna la città in cui è nato. Non dice chi
è, perché il suo nome non è ancora abbastanza famoso. Guido risponde che si riferisce all’Arno. Rinieri
aggiunge che non ne vuole dire il nome, come si fa
per le cose orribili. Guido risponde che è giusto che
il nome della valle dell’Arno scompaia, perché tutti
fuggono la virtù o per il luogo o per abitudine. La
valle inizia con sudici porci (i pistoiesi), poi trova
botoli (gli aretini), poi devia e incontra cani che si
sono fatti lupi (i fiorentini), infine incontra volpi che
sanno evitare qualsiasi trappola (i senesi). E conclude che sarà un bene se Dante si ricorderà in futuro di
quel che ha detto. Quindi Guido dice di vedere Fulcieri da Calboli, nipote dell’anima che gli sta vicino, che diventa cacciatore di quei lupi sulle rive di
quel fiume abitato da bestie, e li terrorizza tutti.
Vende la loro carne quando sono ancora vivi, poi li
uccide come un’antica belva. Uscirà da Firenze tutto sporco di sangue e la lascerà in tale stato che neanche mille anni basteranno a farla tornare così
com’era. Sentendo questi discorsi, Dante prova il
desiderio di sapere chi sono. Guido dice chi è e riconosce di aver peccato d’invidia. Quindi presenta
il suo compagno di espiazione, Fulcieri da Calboli,
il pregio e l’onore della famiglia da Calboli, dove
poi nessuno si è fatto erede del suo valore. Poi parla
delle grandi famiglie di Romagna, che non praticano
più le virtù richieste per la conoscenza intellettuale
e per le soddisfazioni materiali, e che per fortuna
sono rimaste senza eredi. Quindi invita Dante a riprendere il suo cammino, perché ora prova più diletto a piangere che a parlare, tanto quei discorsi lo
fanno soffrire! I due poeti stanno lasciando le due
anime quando sentono una voce gridare «Chiunque
m’incontrerà, mi ucciderà!» e subito dopo ne sentono un’altra gridare «Io sono la bella Aglauro e fui
trasformata in sasso!». Dante si stringe a Virgilio,
che commenta: gli uomini dovrebbero frenare l’invidia e pensare al cielo e alla salvezza dell’anima.
Invece cadono sempre nella rete tesa dal demonio e
cedono alle lusinghe dei beni terreni.
Canto XV: cornice seconda, gli invidiosi; l’angelo
della misericordia; cornice terza; il problema del
possesso dei beni; esempi di mansuetudine; Maria
ritrova Gesù nel tempio; Pisistrato respinge la richiesta della moglie; santo Stefano perdona i suoi
uccisori; Virgilio spiega la funzione delle visioni. 
103
Ormai è il vespro e i raggi del Sole colpiscono gli
occhi del poeta, che è costretto ad abbassarli. Ma
una luce più forte lo abbaglia. Allora si ripara gli
occhi e chiede spiegazione a Virgilio, che risponde
che la luce è quella dell’angelo che li inviterò a salire. Poco dopo l’angelo li invita a salire la scala, che
è meno ripida delle altre. I due poeti entrano nella
nuova cornice e sentono cantare Beati i misericordiosi e Godi tu che vinci. Per avvantaggiarsi, Dante
chiede a Virgilio che cosa intendeva dire Guido del
Duca, lo spirito di Romagna, quando ha parlato di
“esclusione” e di “compagni”. Virgilio spiega: l’invidia spinge a desiderare i beni terreni, la cui divisione fa diminuire la parte che spetta a ciascuno, via
via che cresce il numero dei compagni. Se i desideri
degli uomini si rivolgessero verso l’alto, verso il cielo, allora quanto più numerosi sono coloro che dicono “nostro”, tanto maggiore è il bene che ciascuno
possiede, e più carità arde in quel luogo. Dante non
è completamente soddisfatto della spiegazione e allora Virgilio precisa: Dio è come uno specchio,
quanto più lo si ama, tanto più l’amore di chi lo ama
è riflesso sugli altri che amano Dio. E conclude che,
se la sua spiegazione non lo soddisfa, potrà chiedere
a Beatrice. Dante sta per rispondere, ma sono giunti
nella nuova cornice, dove gli pare di essere rapito
all’improvviso in una visione estatica che mostra alcuni esempi di mansuetudine. Vede Maria nel tempio di Gerusalemme che dimostra la sua preoccupazione e quella di Giuseppe al figlio, poiché non sapevano dov’era. Poi vede Pisistrato che rifiuta la richiesta della moglie di punire chi aveva abbracciato
in pubblico la loro figlia. Infine vede genti che lapidano il diacono Stefano che perdona i suoi persecutori. Poi il poeta esce dalle visioni. Virgilio nota
che aveva camminato per un lungo pezzo di strada
con gli occhi chiusi come un ubriaco. Il poeta gli
vuole riferire le visioni, ma la sua guida lo interrompe: legge i suoi pensieri. Quindi spiega le visioni:
hanno lo scopo di aprire il suo cuore alla mansuetudine e alle acque della pace, che sono versate dalla
fonte eterna, che è l’amore di Dio. I due poeti continuano il cammino, mentre il Sole sta tramontando.
Ma un fumo, nero come la notte, sta avanzando verso di loro e non lo possono evitare.
Canto XVI: cornice terza, gli iracondi; Marco Lombardo; la vera radice dei mali umani; Roma e le due
guide; la decadenza morale della Lombardia; il
buon Gherardo, padre di Gaia
Dante è avvolto da un fumo densissimo, che gli impedisce di vedere. Virgilio gli offre la sua spalla
come a un cieco. Sente delle voci che implorano la
misericordia di Dio e chiede chi sono. Virgilio dice
che sono le anime degli iracondi. Una di esse si accorge che il poeta è vivo e Virgilio lo invita a rispondere e a chiedere la strada. Il poeta invita l’anima ad accompagnarlo, così potrà ascoltare qualcosa di meraviglioso. L’anima accetta. Dante dice che
per grazia divina è giunto fin lì attraverso l’inferno e
che sta andando in paradiso. Quindi chiede all’anima chi è. Essa si presenta: è Marco Lombardo.
Seppe le cose del mondo e amò quel valore che oggi
nessuno si sforza di ottenere. E invita il poeta a pregare per lui. Dante promette, poi riconosce che il
mondo è corrotto e privo di ogni virtù, perciò chiede
quali sono le cause, che qualcuno ripone nell’influsso degli astri e qualcun altro nella volontà degli uomini. Marco risponde che gli uomini pongono la
causa negli influssi celesti, ma, se ciò fosse vero,
non ci sarebbe il libero arbitrio e non sarebbe giusto
avere la beatitudine per il bene e la dannazione per
il male. E spiega: il cielo influenza le azioni umane,
ma non tutte; e, anche se le condizionasse tutte, gli
uomini hanno il lume della ragione, per distinguere
il bene e il male. E insomma, hanno una volontà che
è libera di scegliere e che non è soggetta agli influssi degli astri. Quindi paragona l’anima ingenua a
una fanciulla che si abbandona al sapore dei beni
terreni, che sono limitati, e che perciò ha bisogno di
un freno che guidi le sue inclinazioni. Per questo
motivo fu necessario porre la legge e avere un re,
che la applicasse e la facesse rispettare. Le leggi ci
sono, ma nessuno le fa rispettare. E il papa si preoccupa dei beni materiali e non di mettere in pratica le
Sacre Scritture. La causa che ha reso malvagio il
mondo è la cattiva condotta dei pontefici, non la natura umana corrotta dall’influsso degli astri! Un
tempo Roma, che ha civilizzato il mondo, aveva due
autorità, quella civile e quella religiosa. Ora però
quella religiosa ha inglobato quella civile e la loro
unione può dare soltanto cattivi risultati, perché, se
congiunte nelle stesse mani, l’una non rispetta
l’altra. In Lombardia c’erano valore militare e cortesia, prima che Federico II di Svevia avesse contrasti
con la Chiesa. Ora può passarvi tranquillamente la
gente disonesta, perché sono rimasti soltanto tre
vecchi della generazione passata che possano rimproverare quella di oggi. Sono Corrado da Palazzo,
Gherardo da Camino e Guido da Castello, più conosciuto come il lombardo leale. Dante chiede maggiori notizie su Gherardo. Marco si meraviglia che
sappia nulla su di lui. Egli non lo conosce con un altro nome, lo può indicare con il nome della figlia: è
il padre di Gaia. Poi si accomiata, perché non li può
accompagnare oltre.
Canto XVII: cornice terza, gli iracondi; tre esempi
d’ira punita; cornice quarta, gli accidiosi; l’angelo
della pace; Virgilio spiega l’ordinamento del purgatorio in base alla teoria dell’amore
Dante vede nella sua immaginazione tre esempi
d’ira punita: Procne, che si vendica del marito uccidendo il figlio e facendoglielo mangiare; il ministro
Aman, crocifisso sulla stessa croce su cui voleva punire il buon Mardocheo, che non lo voleva adorare;
Lavinia che si lamenta per la madre che si è suicidata, temendo di perdere lei. Poi incontrano l’angelo
della pace, che indica la strada e toglie una “P” dalla fronte del poeta. Essi però non possono proseguire, perché il Sole è tramontato. Allora Virgilio coglie l’occasione per spiegare l’ordinamento del purgatorio in base alla teoria dell’amore: l’amore è istintivo (o naturale) o per libera scelta. Il primo è 
104
sempre esente dall’errore; il secondo invece può errare perché si rivolge a un oggetto cattivo con superbia, invidia e ira oppure perché si rivolge a un oggetto buono ma in modo troppo intenso (lussuria, gola, avarizia) o troppo debole (accidia). L’amore naturale non è mai peccaminoso; l’amore fatto per libera scelta invece può portare ad azioni che meritano di essere premiate e ad azioni che meritano di essere punite. Poiché non si possono pensare divise da
Dio, Essere Primo e bene supremo, le creature non
possono odiare il loro Creatore. Possono soltanto
amare il male del prossimo. Lo fanno in tre modi diversi: con la superbia, quando l’uomo vuole umiliare
il prossimo e innalzarsi abbassandolo; con l’invidia,
quando teme di essere superato dal prossimo; con
l’ira, quando vuole vendicarsi per una presunta offesa ricevuta. L’amore si volge poi al bene ma in modo troppo intenso o troppo debole. Nel secondo caso,
più leggero, il peccato è di accidia. Nel primo caso,
più grave, l’amore verso Dio, bene supremo, è sostituito con l’amore verso le creature e verso i beni terreni, che non danno né possono dare la felicità (avarizia, gola, lussuria).
Canto XVIII: cornice quarta, gli accidiosi; Virgilio
spiega la teoria dell’amore; amore e libero arbitrio;
l’arrivo di corsa degli accidiosi; l’abate di san Zeno;
esempi di accidia punita
Virgilio ha finito di esporre la teoria dell’amore.
Dante vorrebbe fare altre domande, ma ha paura di
importunarlo. Virgilio lo incoraggia e il poeta lo
prega di spiegargli che cosa sia l’amore, a cui riconduce ogni azione buona e cattiva. E il poeta spiega:
l’animo umano è naturalmente predisposto ad amare
e si rivolge a tutto ciò che piace. Questo è l’amore
naturale. Ma esso è anche naturalmente predisposto
verso l’alto, verso la sfera del fuoco, e prova un desiderio che non si acquieta, finché non è soddisfatto.
Le due predisposizioni sono buone, ma non tutti gli
oggetti verso cui l’animo si dirige sono buoni. Dante
obietta che, se l’amore è suscitato da oggetti fuori di
noi verso i quali l’anima è inclinata, allora l’uomo
non ha merito né demerito, se si rivolge al bene o al
male. Virgilio gli risponde fino al punto in cui si può
spingere la ragione umana, poi deve chiedere a Beatrice. E aggiunge che la predisposizione innata non
merita né lode né biasimo. Ma oltre ad essa l’uomo
ha anche la ragione, cioè la facoltà che consiglia
quale scelta fare e che deve valutare l’assenso che
dà. Questa facoltà giustifica il giudizio sui meriti o
demeriti, secondo che essa scelga e accolga oggetti
buoni o cattivi. Essa è il libero arbitrio, che rende
l’uomo responsabile delle sue scelte. Intanto la Luna
si alza e Dante è sorpreso da una schiera d’anime
che vengono di corsa. Sono gli accidiosi, che gridano esempi di sollecitudine. A nome di Dante Virgilio chiede loro la via per salire alla cornice quinta.
Una di esse lo invita a seguirle. Poi si presenta: fu
abate di san Zeno a Verona al tempo dell’imperatore
Federico I Barbarossa. Ora qualcuno ha offeso il
monastero, perché al posto del legittimo pastore ha
messo suo figlio, deforme nel corpo e nell’animo.
Virgilio invita il poeta a voltarsi, per vedere due anime che rimproverano la loro accidia con esempi di
sollecitudine. Poi le anime si allontanano. Dante è
preso da mille pensieri, chiude gli occhi e tramuta i
dubbi in sogno.
Canto XIX: la scala che porta alla cornice quinta; il
sogno della femmina balbuziente; l’angelo della sollecitudine; l’interpretazione del sogno; cornice quinta; Papa Adriano V racconta la sua vita; Dante si inginocchia in segno di rispetto
A Dante appare in sogno una femmina balbuziente
con gli occhi guerci e le gambe storte. Egli la fissa
intensamente ed essa si trasforma in una donna bella
e con una voce dolcissima. Dice di essere la sirena
che incanta i marinai e che ha incantato anche Ulisse. Chi la ascolta raramente la abbandona. All’improvviso dal cielo scende una donna (=Lucia), che
la afferra, le scopre il petto squarciando le sue vesti
e ne mostra il ventre. Dante è svegliato dal fetore
che ne esce. Virgilio lo sta scuotendo: devono trovare l’apertura che porta alla quinta cornice. Il poeta si
alza e sente una voce che li invita ad avvicinarsi. I
due poeti si avvicinano e l’angelo della sollecitudine cancella una “P” dalla sua fronte. Poi Dante
chiede spiegazione del sogno. Virgilio dice che ha
visto l’antica strega, che rappresenta soltanto i vizi,
ed ha visto come l’uomo si libera di lei. Poi salgono
alla quinta cornice. Qui vede gente che piange distesa a terra. Virgilio chiede loro la strada. Un’anima
risponde. Il poeta si avvicina e le chiede chi fu.
L’anima dice di essere stata papa Adriano V e provò
come pesa il manto papale per chi lo vuol tenere pulito dal fango. La sua conversione fu tardiva e soltanto quando divenne pastore di Roma scoprì quanto
erano falsi i beni mondani. Fino a quel momento era
stato dominato dall’avarizia, che ora sta espiando.
Dante si inginocchia in segno di rispetto vicino a lui.
Ma il papa lo invita a rimettersi in piedi, perché davanti a Dio egli è un servo come il poeta. Poi lo prega di riprendere la strada, perché la sua presenza
impedisce il suo pianto. Nel mondo ha una nipote di
nome Alagia, che ha una buona indole, se la famiglia non la corrompe. E soltanto lei prega per lui.
Canto XX: Cornice quinta, avari e prodighi; Dante
condanna l’avarizia universale; esempi di povertà e
di liberalità; Ugo Capeto parla della casa reale di
Francia; esempi di avarizia punita; il terremoto che
scuote la montagna e il canto del Gloria
Dante lascia Adriano IV, che vuol continuare l’espiazione del suo peccato. Quindi maledice l’antica
lupa, cioè l’avarizia, che aggredisce e s’impossessa
delle anime e chiede al cielo quando verrà il Veltro
a ricacciarla nell’inferno. Poi il poeta sente gridare
esempi di povertà e di liberalità e si ferma a parlare
con una delle anime. È Ugo Capeto e fu il capostipite di quella mala pianta dei Capetingi, che ricopre
con la sua ombra malefica tutte le terre cristiane,
tanto che raramente da essa si colgono buoni frutti.
Si trovò nelle mani il controllo del regno di Francia 
105
e riuscì a far incoronare suo figlio Roberto con larghissimi consensi. Ma la sua discendenza si abbandonò ad azioni vergognose. Carlo I d’Angiò venne
in Italia, fece giustiziare Corradino di Svevia e poi
fece avvelenare Tommaso d’Aquino. Un altro Carlo
scenderà in Italia e si comporterà nello stesso modo
vergognoso. Un terzo Carlo, fatto prigioniero, venderà sua figlia. Quindi Ugo se la prende con l’avarizia, che ha asservito la sua discendenza. Infine
preannuncia un’altra infamia: Filippo il Bello scenderà in Italia, e ad Anagni catturerà e offenderà il
vicario di Cristo, papa Bonifacio VIII. Poi il sovrano
precisa che di notte le anime gridano esempi contrari di avarizia punita. I due poeti si sono allontanati
da Ugo Capeto, quando Dante sente tremare il monte, come se stesse franando, e si spaventa. Virgilio lo
rassicura. Le anime si mettono a cantare Gloria a
Dio nel più alto dei cieli. I due poeti riprendono il
cammino e le anime a gridare gli esempi consueti.
Dante non sa spiegarsi il terremoto e il successivo
canto, perciò se ne va timoroso di chiedere e immerso nei suoi pensieri.
Canto XXI: cornice quinta, avari e prodighi; un’anima si avvicina ai due poeti; la montagna trema
quando un’anima è purificata; Stazio si rivela; Dante presenta Virgilio a Stazio
Dante è punto dal desiderio di sapere che cos’era
successo, mentre percorre la via ingombra di anime
distese a terra e dà loro un’occhiata di compassione.
All’improvviso alle loro spalle un’anima, di cui non
si erano accorti, augura loro che Dio conceda loro la
pace. I due poeti si voltano. L’anima è sorpresa che
Dante sia vivo. Virgilio spiega che lo sta guidando
per il purgatorio, poi, leggendo il desiderio del poeta, chiede chi è e perché la montagna ha tremato.
L’anima spiega: il monte trema quando un’anima si
sente purificata e si leva in piedi, se è distesa, o si
muove per salire più in alto. E al terremoto segue il
grido del Gloria. L’anima aggiunge che è rimasta
distesa a terra per 500 anni e più e che soltanto ora
ha sentito libera la sua volontà di salire a una migliore dimora. Virgilio chiede chi è e l’anima dice
di essere Lucio Papinio Stazio, visse al tempo di Tito, fu poeta e divenne tanto famoso da essere chiamato a Roma. Allora non si era ancora convertito.
Scrisse la Tebaide e iniziò l’Achilleide, che per la
morte lasciò incompiuta. Il suo ardore poetico nacque dallo studio dell’Eneide, di cui si nutrì. Per poter incontrare Virgilio, sarebbe disposto a ritardare
di un anno la salita al cielo. Virgilio sorride e con un
cenno invita Dante a tacere. Ma Stazio se ne accorge e chiede spiegazioni. Con il permesso del poeta,
Dante dice a Stazio che Virgilio è l’ombra al suo
fianco. Stazio allora vuole abbracciare i piedi al poeta, che gli dice di non farlo: è un’ombra e vede
un’ombra. E Stazio si rialza.
Canto XXII: dalla cornice quinta alla cornice sesta; i
golosi; la poesia di Virgilio ha portato Stazio a convertirsi; Virgilio lo informa che i poeti antichi sono
nel limbo; la salita riprende; l’albero con le fronde e
i rami rovesciati; esempi di temperanza
L’angelo della cornice sesta cancella un’altra “P”
sulla fronte di Dante. I tre poeti proseguono il cammino. Virgilio dice che Giovenale portò nel limbo
notizie di Stazio e del suo amore per l’Eneide. Ed
ora da amico gli chiede come poté essere stato preda
dell’avarizia. Stazio precisa: non fu avaro, commise
invece il peccato opposto di prodigalità. E raddrizzò
la sua vita leggendo quel passo virgiliano che condanna la fame dell’oro, perché non regola gli appetiti dei mortali. Così si pentì del suo vizio, che poi ha
espiato in purgatorio. Virgilio allora gli chiede
quando si fece cristiano. Stazio risponde che Virgilio prima con l’Eneide lo ha portato alla poesia e
poi, cantando l’età dell’oro e la nascita di una nuova
progenie, lo ha portato alla conversione. Le sue parole si accordavano con quelle degli apostoli, perciò
egli iniziò a frequentarli. Aiutò i cristiani durante la
persecuzione di Diocleziano e si fece battezzare, ma
per paura mantenne segreta la sua conversione. La
sua fede tiepida gli ha fatto percorrere la cornice per
più di 400 anni. Quindi chiede notizie dei poeti suoi
contemporanei. Virgilio risponde che sono nel limbo, insieme con molti altri poeti greci e i personaggi
da loro cantati. I due poeti continuano il cammino e
Dante resta dietro di loro e ascolta i loro discorsi,
che si interrompono quando in mezzo alla strada
trovano un albero carico di frutti dal profumo buono
e soave. Ha le radici in alto e la cima in basso e dalla roccia un’acqua limpida cade sulle foglie più alte.
I due poeti si avvicinano e dalle fronde una voce
grida esempi di temperanza.
Canto XXIII: cornice sesta, i golosi; Forese Donati;
la pena dei golosi; la dolce Nella e le sfacciate donne fiorentine; Dante parla del suo traviamento e
dell’aiuto di Virgilio
Dante fissa gli occhi tra le fronde dell’albero, per
scoprire chi è la voce, ma Virgilio gli dice di accelerare il passo. Il poeta sente piangere e cantare il
salmo O Signore, apri le mie labbra e chiede spiegazioni. Virgilio pensa che siano ombre che vanno
sciogliendo il loro debito con Dio. I tre poeti sono
superati da una turba di anime silenziosa e devota,
che li guarda stupiti. Sono magre ed hanno il volto
incavato. Una di esse guarda Dante sorpresa e contenta. Il poeta riconosce l’amico Forese Donati, che
chiede di lui e delle due anime che lo accompagnano. Dante risponde che pianse di dolore quando morì
e che lo piange ancora di dolore vedendolo ridotto
in tale stato. E chiede che cosa li renda così. Forese
spiega che tutta quelle anime, che cantano e piangono per aver assecondato la gola oltre misura, qui ritornano pure soffrendo la fame e la sete. Dante allora chiede come sia potuto salire in quella cornice a
cinque anni dalla morte. L’amico spiega che il merito è di sua moglie, la buona Nella, che con il suo 
106
pianto continuo e le sue preghiere accelerò l’espiazione delle sue colpe. Le altre donne di Firenze
sono invece selvagge più delle donne di Barbagia.
Preannuncia un tempo futuro non molto lontano, nel
quale dal pulpito sarà vietato alle donne fiorentine
di andar per strada, mostrando i seni e il petto scoperti. Quindi invita l’amico a rispondere alla sua
domanda iniziale. Anche le altre anime sono stupite
vedendo l’ombra di Dante proiettata per terra. E
Dante spiega: l’anima che lo accompagna è Virgilio,
che lo ha tratto dalla vita traviata che conduceva
con l’amico Forese e lo porta fino in cima al purgatorio, dove lo aspetta Beatrice. L’altra ombra è il
poeta Stazio, per il quale poco prima la montagna
del purgatorio scosse tutte le sue pendici, perché ha
finito di scontare la pena e sale in cielo.
Canto XXIV: cornice sesta, i golosi; Stazio; Forese
Donati; Bonagiunta Orbicciani; la definizione di
Dolce stil novo; l’albero misterioso; l’angelo della
temperanza
Dante continua a parlare con Forese Donati, che gli
indica l’anima di Bonagiunta da Lucca, papa Martino IV e molte altre anime, che hanno commesso il
peccato di gola. Bonagiunta è desideroso più di altri
di parlare con il poeta: gli chiede se è lui l’autore
della canzone Donne, ch’avete intelletto d’amore.
Dante lo conferma. Poi dà una definizione di Dolce
stil novo: egli scrive versi quando l’amore lo ispira e
li scrive nel modo in cui l’amore glieli detta dentro
il suo animo. Bonagiunta ora riconosce di non aver
capito questo punto, che ha tenuto Giacomo da Lentini, Guittone d’Arezzo e lui lontano dalla nuova
corrente poetica. Poi con la sua schiera di anime se
ne va. Forese riprende il discorso con Dante: gli preannuncia che già vede il fratello Corso finire tra i
dannati, legato alla coda di un cavallo, che lo trascina nella valle infernale. Poi l’anima si allontana a
passi rapidi. Il poeta resta con Virgilio e con Stazio.
Continuando il cammino, vede un albero, da cui una
voce gli dice di tenersi discosto. Davanti ad esso le
anime gridano esempi d’intemperanza punita. I tre
poeti procedono oltre, in silenzio. All’improvviso
una voce li scuote dai loro pensieri. È l’angelo della
temperanza, custode della cornice. Ha un aspetto
abbagliante che acceca il poeta. Gli indica il passaggio alla nuova cornice e invita alla moderazione
e alla temperanza.
Canto XXV: cornice settima, lussuriosi e sodomiti;
Dante chiede come le anime possano dimagrire;
Virgilio prega Stazio di rispondere; Stazio risponde
con la teoria del corpo umbratile; le anime dei lussuriosi e dei sodomiti sono immerse nel fuoco
Dante pone a Virgilio una domanda: in che modo le
anime degli spiriti possano dimagrire, se non hanno
bisogno di nutrirsi. Virgilio invita Stazio a rispondere. Stazio dà la risposta partendo da lontano. Prima
espone la teoria del sangue maschile che feconda
quello femminile e che dà origine all’anima vegetativa e sensitiva, la quale poi riceve da Dio l’anima
razionale. Poi espone una teoria simile che riguarda
l’anima: sùbito dopo la morte essa si separa dal corpo e cade sulle rive dell’Acherónte, se è condannata
all’inferno, o del Tevere, se è condannata al purgatorio. Qui assimila l’aria circostante e le imprime
l’immagine che aveva in vita. Così si rende visibile.
Questo corpo aereo, perché fatto d’aria, è chiamato
ombra o corpo umbratile Ed è questo corpo umbratile che dimagrisce. I tre poeti continuano il viaggio
per un sentiero sul ciglio della cornice, perché la parete della montagna sprigiona fiamme. Preoccupandosi di non cadere, il poeta guarda le anime immerse nel fuoco, che cantano esempi di castità.
Canto XXVI: cornice settima, lussuriosi e sodomiti;
Guido Guinizelli, il padre del Dolce stil novo; Arnaut Daniel, poeta provenzale
Una schiera d’anime (=i lussuriosi) si accorge che
Dante è ancora vivo, poiché proietta sul terreno
l’ombra del corpo. Una di esse, senza uscire dalle
fiamme, chiede per tutte le altre che egli dica se è
ancora vivo. Il poeta però è distratto da un’altra
schiera (=i sodomiti), che s’incontra con la prima.
Le due schiere si fanno reciprocamente festa baciandosi sulla bocca, quindi si allontanano. La prima
grida «Sodoma e Gomorra!», la seconda grida «Pàsifae entra nella vacca!». Poi risponde che egli non è
ancora morto e che in cielo una donna (=la Vergine
Maria) gli acquista la grazia per attraversare il purgatorio con il corpo. Quindi chiede chi sono quelle
anime. L’anima risponde che le schiere sono quella
dei sodomiti e quella dei lussuriosi; poi si presenta:
è Guido Guinizelli. A questo punto Dante esprime la
sua profonda ammirazione verso l’iniziatore del
Dolce stil novo, che chiama con riverenza padre. Il
poeta bolognese si meraviglia per le parole di stima
che ascolta. Dante risponde che i suoi versi saranno
graditi finché si leggerà la poesia in volgare. Guinizelli allora indica un’anima davanti a lui. È Arnaut
Danièl, di cui contro l’opinione comune ribadisce la
superiorità su Giraut de Bornelh; e critica coloro che
ritengono Guittone d’Arezzo un grande poeta. Poi
chiede preghiere e scompare tra le fiamme. Dante si
accosta a Daniel. L’anima si presenta usando la sua
lingua materna, il provenzale, chiede preghiere e poi
scompare in mezzo al fuoco purificatore.
Canto XXVII: cornice settima, lussuriosi e sodomiti;
l’angelo della castità; Dante esita ad attraversare il
fuoco; il riposo notturno sulla scala; Dante sogna
una donna giovane e bella; la salita al paradiso terrestre; Virgilio si accomiata da Dante
Sta scendendo la sera, quando compare l’angelo della castità che canta la beatitudine Beati i puri di
cuore. Li avverte che non possono procedere, se
prima non sono purificati dal fuoco. A questue parole Dante si spaventa. Ma Virgilio lo rassicura e lo
invita ad entrare nel fuoco. Il poeta non si muove e
allora Virgilio gli ricorda che fra lui e Beatrice c’è
soltanto quel muro di fiamme. Dante è ancora incerto, Virgilio lo richiama con più forza e poi entra nel-
107
le fiamme. Dante lo segue, Stazio è alle sue spalle.
Si sarebbe gettato nel vetro bollente, per rinfrescarsi,
tanto il calore era smisurato. Li guida una voce che
proviene dall’altra parte delle fiamme. Oltre le
fiamme da una luce che abbaglia risuona il salmo
Venite, o benedetti del Padre mio. L’angelo della
castità li invita ad affrettare il cammino, finché c’è
luce. I tre poeti salgono la scala e si fermano quando
fa buio. Si coricano su un gradino, perché la legge
del monte impedisce di salire. Sul far dell’alba Dante sogna una donna, giovane e bella, che va per una
distesa erbosa a cogliere fiori. Dice di essere Lia
(=la vita attiva) e di raccogliere fiori per farsi una
ghirlanda. Invece sua sorella Rachele (=la vita contemplativa) non si allontana mai dallo specchio in
cui si ammira. Dante si sveglia e si alza. Virgilio gli
dice che il suo desiderio di salire in cima al purgatorio sarà soddisfatto lo stesso giorno. I tre poeti salgono la scala e, quando giungono al gradino più alto, Virgilio si accommiata: Dante ha visto le pene
temporanee del purgatorio e quelle eterne dell’inferno, egli lo ha condotto fino alla cima del purgatorio con la ragione e con l’arte di applicare gli insegnamenti della ragione. Ormai può prendere come
guida la sua inclinazione naturale, perché ha superato tutte le difficoltà. Può andare nel paradiso terrestre in mezzo alle erbe, ai fiori e agli arboscelli davanti a loro, mentre arriva Beatrice, che piangendo
lo fece andare nella selva in cui si era smarrito. Non
deve aspettare più i suoi consigli né contare più sul
suo aiuto. Ormai la sua volontà è libera dalle passioni ed è guarita dai suoi mali. E lo incorona signore e
guida di se stesso.
Canto XXVIII: paradiso terrestre, la foresta spessa e
viva; la comparsa della donna senza nome (=Matelda); la domanda di Dante sulle cause della brezza
che spira; la risposta della donna senza nome
Dante desidera esplorare il paradiso terrestre. Una
dolce brezza lo colpisce alla fronte. Le cime degli
alberi piegano verso la parte in cui il purgatorio getta l’ombra del mattino. Egli continua ad inoltrarsi.
Ad un certo punto un fiumicello straordinariamente
limpido gli impedisce di proseguire, così si ferma.
Guarda oltre il fiumicello e vede una donna tutta sola, che raccoglie fiori cantando. Dal viso si accorge
che è innamorata. La prega di avvicinarsi. La donna
si avvicina, alza gli occhi e gli sorride: Venere innamorata non aveva gli occhi più splendenti dei
suoi. Poi lo invita ad esprimere i suoi dubbi. Il poeta
le chiede come mai nel paradiso terrestre c’è quella
brezza. La donna risponde che la brezza è provocata
dalla montagna del purgatorio, che ostacola il movimento dell’atmosfera terrestre insieme con il cielo
della Luna. E aggiunge che grazie al movimento
dell’atmosfera i semi delle piante di quel luogo sono
dispersi su tutta la Terra e crescono secondo il terreno che trovano e sotto l’influsso dei cieli. Il fiumicello, che il poeta ha davanti, proviene da una fontana inesauribile, che la volontà di Dio divide in due
corsi: il Lete, la cui acqua fa dimenticare la colpa
dei peccati; e l’Eunoe, la cui acqua fa ricordare le
buone azioni compiute. In questo luogo, dove è sempre primavera, vissero innocenti i primi uomini.
Dante è affascinato. Si volta per guardare Virgilio e
Stazio, poi ritorna a guardare la donna.
Canto XXIX: paradiso terrestre; lungo il fiume Lete;
Dante chiede aiuto alle muse; la donna senza nome
(=Matelda); la processione: i sette candelabri; le sette strisce luminose e i 24 anziani; i quattro animali;
il carro trionfale del grifone; le sette donne e gli ultimi sette personaggi
La donna segue il corso del fiume Lete e canta ol
salmo Beati coloro a cui i peccati sono stati perdonati. Dante la affianca di qua dal corso d’acqua.
Dopo cento passi il fiume svolta verso levante. Non
fanno molta strada nella nuova direzione, quando la
donna lo invita a guardare e ad ascoltare. Un bagliore improvviso attraversa la foresta da tutte le parti,
seguito da una dolce melodia. Mentre il poeta se ne
va, tutto assorto, l’aria sotto i rami verdi si fa rossa
come un fuoco acceso e quel dolce suono indistinto
si trasforma in un canto corale. A questo punto Dante chiede aiuto alle muse, per cantare cose difficili
anche soltanto a pensarle. Intravede e poi vede sempre più chiaramente una processione. Riconosce sette candelabri (=le quattro virtù cardinali e le tre teologali), che hanno una fiamma molto più luminosa
della Luna piena a mezzanotte. Si rivolge a Virgilio,
ma anche lui è stupito. La donna lo sgrida e lo invita
a guardare ciò che viene dietro di loro. Dante vede i
candelabri lasciare sette strisce distinte alle loro
spalle. Poi vengono 24 anziani (=i libri dell’Antico
Testamento), a due a due, coronati di gigli. Tutti
cantano Che tu sia benedetta, o Maria, tra le figlie
di Adamo. Poi vengono quattro animali (=i quattro
evangelisti), coronati da una fronda verde. Ognuno
ha sei ali e le ali sono piene d’occhi. Lo spazio fra i
quattro animali è occupato da un carro trionfale (=la
Chiesa), che ha due ruote ed è legato al collo di un
grifone (=il Messia) che lo traina. Tre donne (=le
virtù teologali) vengono danzando in cerchio accanto alla ruota destra. Quattro donne (=le virtù cardinali), vestite di rosso porpora, danzano accanto alla
ruota sinistra. Dietro questi personaggi il poeta vede
due vecchi vestiti in modo diverso (=gli Atti degli
apostoli e le Epistole di san Paolo), ma con lo stesso atteggiamento dignitoso e solenne. Il primo sembra un seguace di Ippocrate, l’altro invece impugna
una spada lucida e tagliente. Poi vede quattro personaggi di umile aspetto (=le quattro epistole minori di
Giacomo, Pietro, Giovanni e Giuda) e, dietro a tutti,
un vecchio solitario (=Giovanni, l’autore dell’Apocalisse), che procede con gli occhi chiusi e mostra
una faccia intelligente. Questi ultimi sette sono vestiti di bianco come i primi 24 anziani, ma intorno al
capo non hanno una corona di gigli, bensì di rose e
di altri fiori rossi. Quando il carro è di fronte al poeta, si ode un tuono e tutta la processione si ferma.
Canto XXX: paradiso terrestre; la donna senza nome
(=Matelda); la processione si ferma e canta; Beatrice compare sul carro e Dante sente la potenza 
108
dell’antico amore; Virgilio scompare; Beatrice rimprovera Dante; gli angeli intercedono per il poeta;
Beatrice continua i rimproveri; Dante versa lacrime
di pentimento sincero
La processione si ferma, si rivolge verso il carro e si
mette a cantare. Dal carro cento angeli rispondono.
Sul carro in una nuvola di fiori appare Beatrice vestita di rosso e di verde. Dante sente la potenza dell’antico amore verso di lei. Si volta verso Virgilio,
ma Virgilio lo aveva lasciato. Dante allora si mette a
piangere. Beatrice lo chiama per nome e si mette a
rimproverarlo aspramente, perché ha dimenticato
che soltanto in paradiso l’uomo è felice. Gli angeli
provano compassione per il poeta e intercedono per
lui. La donna si rivolge a loro e dice che il poeta fu
talmente dotato di virtù nella sua vita giovanile, che
ogni disposizione avrebbe dato grandi risultati. Ma
più un terreno è buono, più dà cattiva prova, se riceve un cattivo seme. Quando era viva, lo ha sostenuto
con la sua presenza. Però, quando morì, egli la dimenticò e si rivolse ai falsi beni terreni. Più volte
allora intervenne per riportarlo sulla retta via, apparendogli in sogno o in altri modi. Ma inutilmente.
Tutti i rimedi erano inefficaci. Restava soltanto
quello di mostrargli l’inferno. Perciò, piangendo, si
rivolse a Virgilio, che lo ha condotto fino al paradiso terrestre. Ed ora Dante può varcare il fiume Lete
pagando il prezzo d’un pentimento sincero, che
sparga lacrime.
Canto XXXI: paradiso terrestre; Dante riconosce le
sue colpe; Beatrice condanna i beni terreni che hanno traviato il poeta; Dante si pente della vita passata; ed è immerso nel fiume Lete; Beatrice mostra
tutta la sua nuova bellezza
Beatrice chiede aspramente a Dante se riconosce le
sue colpe. Il turbamento e la paura gli fanno dire un
“sì” fioco fioco, poi si mette a piangere e a sospirare. Beatrice chiede quali ostacoli gli hanno impedito
di seguire i consigli che gli mandava. Il poeta risponde che sono stati i beni terreni. La donna dice
che il riconoscimento della colpa attenua la severità
di Dio. Quindi lo invita ad ascoltarla: dopo che era
morta, egli la doveva seguire con più forza, perché
andava in cielo. Con gli occhi rivolti a terra Dante si
riconosce colpevole e si pente della vita passata. Poi
la donna gli preannuncia un dolore ancora maggiore
e volge gli occhi al grifone (=Messia). Anche se è
velata e al di là del fiume, al poeta pare che ella
vincesse la sua antica bellezza più di quanto vinceva
la bellezza delle altre donne, quand’era in vita. E
prova un pentimento così intenso per le sue colpe,
che cade svenuto. Quando riprende i sensi, vede sopra di sé la donna che aveva incontrato tutta sola.
Essa lo immerge nel fiume Lete, camminando
sull’acqua. Poi lo conduce nel cerchio formato dalle
quattro donne (=le virtù cardinali), che danzavano, e
ciascuna gli copre il capo sollevando il braccio. Gli
dicono che lo porteranno da Beatrice, poi le tre donne della ruota destra (=le virtù teologali) faranno
penetrare i suoi occhi nella luce che vi splende dentro. Lo guidano davanti a lei e lo invitano a non risparmiare la vista. Il poeta fissa gli occhi luminosi di
Beatrice, che continuano ad essere rivolti verso il
grifone. Negli occhi della donna l’animale si riflette
ora con l’aspetto dell’aquila, ora con quello del leone. Mentre egli gustava il cibo, che suscita nuovo
desiderio di sé, le tre donne, dimostrando di appartenere a un ordine più elevato, danzano al ritmo del
loro canto angelico. E invitano Beatrice a volgere
gli occhi al suo fedele, che ha compiuto un viaggio
così lungo, in modo che veda la bellezza celeste del
suo volto. E la donna, che riflette la luce viva ed eterna di Dio, si mostra in tutta la sua bellezza, anche
se il poeta, che pure si è consumato nello studio della poesia, non potrà rappresentala come apparve là,
nel paradiso terrestre.
Canto XXXII: paradiso terrestre; il rifiorire della
pianta spoglia; Beatrice e le sette virtù a guardia
della pianta; il sonno di Dante; la comparsa di un’aquila, di una volpe e di un drago, che danneggiano il
carro; la trasformazione del carro in mostro; la comparsa sul carro di una meretrice e di un gigante; la
scomparsa del gigante, del carro mostruoso e della
meretrice nella selva
Il carro fa un’inversione di marcia e poco dopo si
ferma. Beatrice scende. Tutti i componenti della
processione si dispongono intorno ad una pianta altissima ma spoglia, celebrando il grifone. L’animale
dalle due nature lega il carro alla pianta. La pianta
mette fuori gemme e foglie. Quella gente si mette a
cantare. All’improvviso il poeta si addormenta. Lo
risveglia un bagliore. La donna senza nome lo invita
ad alzarsi. Beatrice è seduta sulla radice dell’albero.
Tutta la gente e il grifone erano saliti al cielo. Sembrava che Beatrice con le sette donne facesse guardia al carro. La donna gli dice che tra poco sarebbero saliti al cielo. All’improvviso, veloce come una
folgore, un’aquila scende dal cielo e si precipita
sull’albero e poi sul carro, danneggiandoli. Poi una
volpe magrissima si avventa contro il fondo del carro. Ma Beatrice la rimprovera delle sue colpe e
l’animale fugge. L’aquila scende di nuovo dal cielo
e cosparge il carro con le sue piume. Dal cielo una
voce si lamenta che il carro sia stato caricato di cattiva merce. Poi la terra si spalanca tra le due ruote
del carro, ne esce un drago, che conficca la coda nel
carro e ne asporta parte del fondo. La parte rimasta
intatta, le due ruote e il timone si ricoprono rapidamente con le penne dell’aquila (=la donazione di
Costantino), prima offerte forse con intenzione benevola. Il carro mette fuori tre teste con due corna
sul timone e una testa con un corno sulla fronte in
ognuno dei quattro angoli, assumendo un aspetto
mostruoso. Poi sul carro appare una puttana nuda e
con gli occhi invitanti, e vicino a lei un gigante che
la vigila affinché nessuno gliela tolga. Essi si baciano più volte. Quando la meretrice rivolge gli occhi a
Dante, il gigante la flagella da capo a piedi. Poi
scioglie il carro mostruoso dall’albero e lo trascina
tanto lontano, che scompaiono con la puttana agli
occhi del poeta.
109
Canto XXXIII: paradiso terrestre; Beatrice usa parole dure contro chi ha degradato la Chiesa; poi fa la
profezia del DUX; spiega il segreto dell’albero rovesciato; invita Matelda, la donna senza nome, a
immergere Dante nel fiume Eunoe; il poeta è pronto
a salire alle stelle
Le sette donne (=le tre virtù teologali e le quattro
cardinali) piangono vedendo le sorti presenti della
Chiesa. Beatrice usa parole dure contro coloro che
l’hanno trascinata così in basso. Poi si avvia. Dante,
Stazio e la donna senza nome la seguono. Il poeta fa
una domanda a Beatrice sul presente e sul futuro
della Chiesa. La donna profetizza l’avvento di un
Cinquecento dieci e cinque, cioè di un DVX, una
guida, mandato da Dio, che farà giustizia: ucciderà
la meretrice e il gigante che giace con lei. Poi Beatrice esorta il poeta a dire tutto ciò che ha visto.
Dante si lamenta che fa fatica a capire le parole della donna. Questa dice che ciò succede perché egli si
è allontanato dalla fede. Al diniego del poeta la
donna dice che ha dimenticato il male commesso
perché ha bevuto l’acqua del fiume Lete. Quindi
Beatrice svela il segreto dell’albero dalla chioma
capovolta, parla dell’acqua del Lete che fa dimenticare le colpe commesse. Infine invita Matelda (così
si chiama la donna senza nome) ad immergere il poeta nelle acque dell’Eunoe, che fanno ricordare le
buone azioni compiute. Il poeta vi è immerso.
L’acqua ha un sapore dolcissimo. Ora, così purificato, è pronto a salire alle stelle.
